+++
title = "०८ अग्निष्टोमः"

+++
### दीक्षणीयेष्टिः

अस्या इष्टेः सप्तदशसामिधेन्यः ।  वार्त्रघ्नावाज्यभागौ ।  अग्नाविष्णू प्रधानदेवता ।  स्विष्टकृत् प्रयाजादयोऽङ्गदेवताः, देवा आज्यपाश्च । 

नमः प्रवक्त्रे इत्यादि ।  सामिधेन्यां पृथुपाजा अमर्त्यः इति द्वे धाय्ये आवपेत-

शोचिष्केशस्तमीमहो३ं

पृथुपाजा अमर्त्यो घृतनिर्णिक् स्वाहुतः ।  अग्निर्यज्ञस्य हव्यवो३ं [३ । २७ । ५]

तं सबाधो यतस्रुच इत्था धिया यज्ञवन्तः ।  आ चक्रुरग्निमूतयो३ं [३ । २७ । ६]

समिद्धो अग्न आहुत इत्यादि । 

आवाहने- अग्निमग्न आ३वह ।  सोममा३वह ।  (उपांशु) अग्नाविष्णू आ३वह ।  देवाँ आज्यपाँ आ३वहेत्यादि । 

उत्तमे प्रयाजे- ये३ यजामहे स्वाहाग्निं स्वाहा सोमं स्वाहा (उपांशु) अग्नाविष्णू स्वाहा देवा आज्यपा इत्यादि । 

वार्त्रघ्नावाज्यभागौ- अग्निर्वृत्राणि जङ्घनत्, त्वं सोमासि सत्पतिः । 

[[४४]]

अग्नाविष्ण्वोर्याज्यानुवाक्या-

(उपांशु) अग्निर्मुखं प्रथमो देवतानां सङ्गतानामुत्तमो विष्णुरासीत् । 

यजमानाय परिगृह्य देवान् दीक्षयेदं हविरागच्छतं नः ओ३म् ॥ 

ये३ यजामहे (उपांशु) अग्नाविष्णू अग्निश्च विष्णो तप उत्तमं महो दीक्षापालाय वनतं हि शक्रा । 

विश्वैर्देवैर्यज्ञियैः संविदानौ दीक्षामस्मै यजमानाय धत्ता३ं वौ३षट् ॥ 

स्विष्टकृतः याज्यानुवाक्या-

प्रेद्धो अग्ने दीदिहि पुरो नोऽजस्रया सूर्म्या यविष्ठ ।  त्वां शश्वन्त उपयन्ति वाजो३म् ॥ [७ । १ । ३]

ये३ यजामहेऽग्निं स्विष्टकृतमयाळग्निरग्नेः प्रियाधामान्ययाट् सोमस्य प्रियाधामान्ययाट् (उपांशु) अग्नाविष्ण्वोः प्रियाधामान्ययाड् देवानामाज्यपानां प्रियाधामानि । ...जुषतां हवि-

रिमो अग्ने वीततमानि हव्याजस्रो वक्षि देवतातिमच्छ ।  प्रति न ईं सुरभीणि व्यन्तू३ वौ३षट् ॥  [७ । १ । १८]

वाचस्पतिना इत्यादि ।  इळायाम् उपहूतोऽयं यजमानोऽस्य यज्ञस्यागुर उदृचमशीयेति तस्मिन्नुपहूतः ।  अवान्तरेळां प्राश्नीयात् ।  नेदमादिषु मार्जनमर्वागुदयनीयायाः ।  त्रयोऽनुयाजाः । 

सूक्तवाके- अग्निरिदं..., सोम इदं..., (उपांशु) अग्नाविष्णू इदं हविरजुषेतामवीवृधेतां महोज्यायोऽक्राताम् ।  देवा आज्यपा इत्यादि ।  अस्यामृधेद्धोत्रायां देवङ्गमायामाशास्तेऽयं यजमानोऽस्य यज्ञस्यागुर उदृचमशीयेत्याशास्ते यदनेन हविषाशास्ते इत्यादि ।  इदमादीळायां सूक्तवाके चागुराशीस्थाने ।  न चात्र नामादेशः ।  प्रकृत्यान्त ऊर्ध्वं पश्विळायाः ।  वेदग्रहणादिकं प्रकृतिवत् ।  आज्येडान्ता दीक्षणीया सन्तिष्ठते । 

### प्रायणीयेष्टिः

अस्या इष्टेः पञ्चदशसामिधेन्यः ।  नाज्यभागौ ।  पथ्या स्वस्तिः, अग्निः, सोमः, सविता, अदितिश्च प्रधानदेवताः ।  स्विष्टकृत् प्रयाजादयोऽङ्गदेवताः, देवा आज्यपाश्च । 

नमः प्रवक्त्रे इत्यादि प्रकृतिवत् सामिधेन्यः । 

आवाहने- (उपांशु) पथ्यां स्वस्तिम् (उच्चैः) अग्न आ३वह ।  (उपांशु) अग्निम् आ३वह ।  (उपांशु) सोमम् आ३वह ।  (उपांशु) सवितारम् आ३वह ।  (उपांशु) अदितिम् आ३वह ।  देवाँ आज्यपाँ आ३वहेत्यादि । 

उत्तमे प्रयाजे- ये३ यजामहे स्वाहा (उपांशु) पथ्यां स्वस्तिं स्वाहा (उपांशु) अग्निं स्वाहा (उपांशु) सोमं स्वाहा (उपांशु) सवितारं स्वाहा (उपांशु) अदितिं स्वाहा देवा आज्यपा इत्यादि । 

प्रधानानां याज्यानुवाक्याः-

(उपांशु) स्वस्ति नः पथ्यासु धन्वसु स्वस्त्यप्सु वृजने स्वर्वति । 

स्वस्ति नः पुत्रकृथेषु योनिषु स्वस्ति राये मरुतो दधातन ओ३म् ॥ 

ये३ यजामहे (उपांशु) पथ्यां स्वस्तिं स्वस्तिरिद्धि प्रपथे श्रेष्ठा रेक्णस्वत्यभि या वाममेति । 

[[४५]]

सा नो अमा सो अरणो निपातु स्वावेशा भवतु देवगोपा३ वौ३षट् ॥ 

(उपांशु) अग्ने नय सुपथा राये अस्मान् विश्वानि देव वयुनानि विद्वान् । 

युयोध्यस्मज्जुहुराणमेनो भूयिष्ठां ते नम उक्तिं विधेम ओ३म् ॥ 

ये३ यजामहे (उपांशु) अग्निमा देवानामपि पन्थामगन्म यच्छक्नवाम तदनु प्रवोह्ळुम् । 

अग्निर्विद्वान् त्स यजात् सेदु होता सो अध्वरान् त्स ऋतून् कल्पयाती३ वौ३षट् ॥ 

(उपांशु) त्वं सोम प्रचिकितो मनीषा त्वं रजिष्ठमनुनेषि पन्थाम् । 

तव प्रणीती पितरो न इन्दो देवेषु रत्नमभजन्त धीराः ओ३म् ॥ 

ये३ यजामहे (उपांशु) सोमं या ते धामानि दिवि या पृथिव्यां या पर्वतेष्योषधीष्वप्सु । 

तेभिर्नो विश्वैः सुमना अहेळन् राजन् त्सोम प्रति हव्या गृभाया वौ३षट् ॥ 

(उपांशु) आ विश्वदेवं सत्पतिं सूक्तैरद्या वृणीमहे ।  सत्यसवं सवितारम् ओ३म् ॥ 

ये३ यजामहे (उपांशु) सवितारं य इमा विश्वा जातान्या श्रावयति श्लोकेन । 

प्र च सुवाति सविता३ वौ३षट् ॥ 

(उपांशु) सुत्रामाणं पृथिवींद्यामनेहसं सुशर्माणमदितिं सुप्रणीतिम् । 

दैवीं नावं स्वरित्रामनागसमस्रवन्तीमा रुहेमा स्वस्तये ओ३म् ॥ 

ये३ यजामहे (उपांशु) अदितिं महीमूषु मातरं सुव्रतानामृतस्य पत्नीमवसे हुवेम । 

तुविक्षत्रामजरन्तीमुरूचीं सुशर्माणमदितिं सुप्रणीती३ं वौ३षट् ॥ 

स्विष्टकृदिसेदग्निरग्नीँरत्यस्त्वन्यान् यत्र वाजी तनयो वीळुपाणिः ।  सहस्रपाथा अक्षरा समोतो३म् ॥ 

ये३ यजामहेऽग्निं स्विष्टकृतमयाळग्निः (उपांशु) पथ्याः स्वस्तेः प्रियाधामान्ययाट् (उपांशु) अग्नेः प्रियाधामान्ययाट् (उपांशु) सोमस्य प्रियाधामान्ययाट् (उपांशु) सवितुः प्रियाधामान्ययाट् (उपांशु) अदितेः प्रियाधामान्ययाड् देवानामाज्यपानां प्रियाधामानि । ...जुषतां हविः

सेदग्निर्यो वनुष्यतो निपाति समेद्धारमंहस उरुष्यात् ।  सुजातासः परिचरन्ति वीरा३ वौ३षट् ॥ 

इळासूक्तवाकौ दीक्षणीयावत् ।  सूक्तवाके विशेषः- (उपांशु) पथ्या स्वस्तिः इदं..., (उपांशु) अग्निः इदं..., (उपांशु) सोमः इदं..., (उपांशु) सविता इदम्..., (उपांशु) अदितिः इदं..., देवा आज्यपा इत्यादि ।  शंय्वन्ता प्रायणीया सन्तिष्ठते । 

### सोमप्रवहणम्

संस्थितायां राजानं क्रीणन्ति तं प्रवक्ष्यत्सु पश्चादनसस्त्रिपदमात्रेऽन्तरेण वर्त्मनी अवस्थाय सोमाय राज्ञे क्रीताय प्रोह्यमाणाय इत्यादि प्रेषितोऽग्रेऽभिहिङ्कारात्-

[[४६]]

त्वं विप्रस्त्वं कविस्त्वं विश्वानि धारयन् अप जन्यं भयं नुद इत्यस्पन्दयन् पार्ष्णीं प्रपदेन दक्षिणा पांसून् सकृन्मन्त्रेण द्विस्तूष्णीं त्रिरुदुप्यानुब्रूयात्- हिम्, भूर्भुवःस्वरो३म्

भद्रादभि श्रेयः प्रेहि बृहस्पतिः पुर एता ते अस्तु । 

अथेमवस्य वर आ पृथिव्या आरे शत्रून् कृणुहि सर्ववीरो३म् इति त्रिः तिष्ठन्ननुव्रजन्नुत्तरा अन्तरेणैव वर्त्मनी

सोम यास्ते मयोभुव ऊतयः सन्ति दाशुषे ताभिर्नोऽविता भवो३

मिमं यज्ञमिदं वचो जुजुषाणा उपागहि सोम त्वं नो वृधे भवो३ं

सोम गीर्भिष्ट्वा वयं वर्धयामो वचो विदः सुमृळीको न आ विशो३ं

सर्वे नन्दन्ति यशसागतेन सभासाहेन सख्या सखायः

किल्बिषस्पृत्पितुषणिर्ह्येषामरं हितो भवति वाजिनायो३

मागन्देव ऋतुभिर्वर्धतु क्षयं दधातु नः सविता सुप्रजामिषम् इत्यर्धर्च आरमेत् अवस्थितेऽनसि दक्षिणात् पक्षादभिक्रम्य राजानमभिमुखोऽवतिष्ठते प्रपाद्यमाने राजनि अग्रेणानोऽनुसंव्रजेत्

स नः क्षपाभिरहभिश्च जिन्वतु प्रजावन्तं रयिमस्मे समिन्वतो३ं

या ते धामानि हविषा यजन्ति ता ते विश्वा परिभूरस्तु यज्ञम्

गयस्फानः प्रतरणः सुवीरो वीरहा प्रचरा सोम दुर्यो३

मिमां धियं शिक्षमाणस्य देव क्रतुं दक्षं वरुण संशिशाधि

ययाति विश्वा दुरिता तरेम सुतर्माणमधि नावं रुहेमो३म् इति त्रिः निहिते परिदध्याद्राजानमुपस्पृशन् वसनेऽंशुषु वा प्रक्रमस्थाने तिष्ठत्संप्रैषेषु तथैव भूर्भुवःस्वः इति वाग्विसर्गः

### आतिथ्येष्टिः

अस्या इष्टेः सप्तदशसामिधेन्यः ।  अतिथिमन्तावाज्यभागौ ।  विष्णुः प्रधानदेवता ।  स्विष्टकृत् प्रयाजादयोऽङ्गदेवताः, देवा आज्यपाश्च । 

अग्निमन्थनम् । 

अग्नये मथ्यमानायानुब्रूहि इति प्रेषितः पश्चात् सामिधेनीस्थानस्य पदमात्रेऽवस्थायाभि हिंकृत्य । 

हिम्, भूर्भुवःस्वरो३

मभि त्वा देव सवितरिशानं वार्याणाम् ।  सदावन् भागमीमहो३ं इति त्रिः [१ । २४ । ३]

मही द्यौः पृथिवी च न इमं यज्ञं मिमिक्षताम् ।  पिपृतां नो भरीमभो३ं [१ । २२ । १३]

त्वामग्ने पुष्करादध्यथर्वा निरमन्थत ।  मूर्ध्नो विश्वस्य वाघतो३ं [६ । १६ । १३]

तमु त्वा दध्यङ् ऋषिः पुत्र ईधे अथर्वणः ।  वृत्रहणं पुरन्दरो३ं [६ । १६ । १४]

तमु त्वा पाथ्यो वृषा समीधे दस्युहन्तमम् ।  इत्यवसाय, [६ । १६ । १५]

[[४७]]

अजायमाने त्वेतस्मिन्नेवावसाने राक्षोघ्नीरनुब्रूयात् पुनः पुनराजन्मनः । 

अग्ने हंसि न्यत्रिणं दीद्यन्मर्त्येष्वा स्वे क्षये शुचिव्रतो३

मुत्तिष्ठसि स्वाहुतो घृतानि प्रतिमोदसे यत् त्वा स्रुचः समस्थिरो३ं

स आहुतो विरोचतेऽग्निरीळेन्यो गिरा स्रुचा प्रतीकमज्यतो३ं

घृतेनाग्निः समज्यते मधुप्रतीक आहुतः रोचमानो विभावसो३ं

जरमाणः समिध्यसे देवेभ्यो हव्यवाहन तं त्वा हवन्त मर्त्यो३ं

तं मर्ता अमर्त्यं घृतेनाग्निं सपर्यत अदाभ्यं गृहपतो३

मदाभ्येन शोचिषाऽग्ने रक्षस्त्वं दह गोपा ऋतस्य दीदिहो३ं

स त्वमग्ने प्रतीकेन प्रत्योष यातुधान्यः उरुक्षयेषु दीद्यो३ं

तं त्वा गीर्भिरुरुक्षया हव्यवाहं समीधिरे यजिष्ठं मानुषे जनो३म् इत्येता राक्षोघ्न्यः

जातायानुब्रूहि इत्युक्ते-

धनञ्जयं रणे रणो३

मुत ब्रुवन्तु जन्तव उदग्निर्वृत्रहाजनि ।  धनञ्जयो रणे रणो३ [१ । ७४ । ३]

मायं हस्ते न खादिनं शिशुं जातं न बिभ्रति ।  इत्यर्धर्च आरमेत् [६ । १६ । ४०]

प्रह्रियमाणाय प्रेषितः कुण्डे निधीयमाने-

विशामग्निं स्वध्वरो३म्

प्र देवं देववीतये भरता वसुवित्तमम् ।  आ स्वे योनौ निषीदतो३ [६ । १६ । ४१]

मा जातं जातवेदसि प्रियं शिशीताथितिम् ।  स्योन आ गृहपतो३ [६ । १६ । ४२]

मग्निनाग्निः समिध्यते कविर्गृहपतिर्युवा ।  हव्यवाड् जुह्वास्यो३ं [१ । १२ । ६]

त्वं ह्यग्ने अग्निना विप्रो विप्रेण सन् त्सता ।  सखा सख्या समिध्यसो३ं [८ । ४३ । १४]

तं मर्जयन्त सुक्रतुं पुरोयावानमाजिषु ।  स्वेषु क्षयेषु वाजिनो३ं [८ । ८४ । ८]

यज्ञेन यज्ञमयजन्त देवास्तानि धर्माणि प्रथमान्यासन् । 

ते ह नाकं महिमानः सचन्त यत्र पूर्वे साध्याः सन्ति देवो३म् ॥  इति त्रिः परिदध्यात् [१० । ९० । १६]

प्रक्रमस्थाने भूर्भुवःस्वरोमिति वाचं विसृजते । 

नमः प्रवक्त्रे इत्यादि सामिधेन्यां पृथुपाजा अमर्त्यः इति द्वे धाय्ये आवपेत-

शोचिष्केशस्तमीमहो३ं

पृथुपाजा अमर्त्यो घृतनिर्णिक् स्वाहुतः ।  अग्निर्यज्ञस्य हव्यवो३ं [३ । २७ । ५]

तं सबाधो यतस्रुच इत्था धिया यज्ञवन्तः ।  आ चक्रुरग्निमूतयो३ं [३ । २७ । ६]

समिद्धो अग्न आहुत इत्यादि । 

[[४८]]

आवाहने- अग्निमग्न आ३वह ।  सोममा३वह ।  (उपांशु) विष्णुम् आ३वह ।  देवाँ आज्यपाँ आ३वहेत्यादि । 

उत्तमे प्रयाजे- ये३ यजामहे स्वाहाग्निं स्वाहा सोमं स्वाहा (उपांशु) विष्णुं स्वाहा देवा आज्यपा इत्यादि । 

अतिथिमन्तावज्यभागौ-

समिधाग्निं दुवस्यत घृतैर्बोधयताथिम् आस्मिन् हव्या जुहोतनो३म्

आप्यायस्व समेतु ते विश्वतः सोम वृष्ण्यम् भवा वाजस्य सङ्गथो३म् इति पुरोनुवाक्या

प्रधानस्य याज्यानुवाक्या-

(उपांशु)इदं विष्णुर्विचक्रमे त्रेधा निदधे पदम् समूह्ळमस्य पांसुरे ओ३म्

ये३ यजामहे (उपांशु) विष्णुं तदस्य प्रियमभि पाथो अश्यां नरो यत्र देवयवो मदन्ति

उरुक्रमस्य स हि बन्धुरित्था विष्णोः पदे परमे मध्व उत्सा३ वौ३षट्

स्विष्टकृदिहोतारंचित्ररथमध्वरस्य यज्ञस्य यज्ञस्य केतुं रुशन्तम्

प्रत्यर्धिं देवस्य देवस्य मह्ना श्रिया त्वग्निमतिथिं जनानो३म्

ये३ यजामहेऽग्निंस्विष्टकृतमयाळग्निरग्नेः प्रियाधामान्ययाट् सोमस्य प्रियाधामान्ययाट् (उपांशु) विष्णोः प्रियाधामान्ययाड् देवानामाज्यपानां प्रियाधामानि जुषतां हविः

प्रप्रायमग्निर्भरतस्य शृण्वे वियत्सूर्यो न रोचते बृहद्भाः

अभि यः पूरुं पृतनासु तस्थौ द्युतानो दैव्यो अतिथिः शुशोचा३ वौ३षट्

पूर्ववदिळायामागूः इळामार्जनान्तातिथ्या सन्तिष्ठते

संस्थितायामाज्यं तानूनप्त्रं करिष्यन्तोऽभिमृशन्ति सर्वे होत्रकाः - अनाधृष्टमस्यनाधृष्यं देवानामोजो अभिशस्तिपाः अनभिशस्त्यञ्जसा सत्यमुपगेषां स्विते माधाः इति स्पृष्टोदकं राजानमाप्याययन्ति इदमादि मदन्तीरबर्थ उपसत्सु- अंशुरंशुष्टे देव सोमाप्यायतामिन्द्रायैकधन आ तुभ्यमिन्द्रः प्यायतामा त्वमिन्द्राय प्यायस्वाप्याययास्मान् त्सखीन् सन्या मेधया स्वस्ति ते देव सोम सुत्यामुदृचमशीय इति स्पृष्टोदकं निह्नवन्ते प्रस्तरे पाणीन्निधायोत्तानान् दक्षिणान् त्सव्यान्नीचः- एष्टा रायः एष्टा वामानि प्रेषे भगाय ऋतमृतवादिभ्यो नमो दिवे नमः पृथिव्यै इति

### प्रवर्ग्यः

#### पूर्वं पटलम्

स्पृष्टोदकं प्रवर्ग्येण चरुष्यत्सु आचम्य तीर्थेन प्रविश्य उत्तरेण खरं परिव्रज्य पश्चान्महावीरस्योपविश्य निरसनोपवेशने कृत्वा होतर्घर्ममभिष्टुहि इति प्रेषितोऽभिष्टुयात् ऋगावानमृचमृचमनवानमुक्त्वा प्रणुत्यावस्येत्

[महावीरस्योत्तरत आग्नीध्र उपविश्य मन्दन्तीरुपस्पृश्य पूर्वशान्तिपाठं कुर्वन्ति

नमो॑ वा॒चे या चो॑दि॒ता या चानु॑दिता॒ तस्यै॑ वा॒चे नमो॒ नमो॑ वा॒चे नमो॑ वा॒चस्पत॑ये॒ नम॒ ऋषि॑भ्यो मन्त्र॒कृद्भ्यो॒ मन्त्र॑पतिभ्यो॒ मा मामृष॑यो मन्त्र॒कृतो॑ मन्त्र॒पत॑यः॒ परा॑दु॒र्माहमृषी॑न्मन्त्र॒कृतो॑ मन्त्र॒पती॒न् परा॑दां वैश्वदे॒वीं

[[४९]]

वाच॑मुद्यासꣳशि॒वामद॑स्तां॒ जुष्टां॑ दे॒वेभ्यः॒ शर्म॑ मे॒ द्यौः शर्म॑ पृथि॒वी शर्म॒ विश्व॑मि॒दं जग॑त् शर्म॒ चन्द्र॑श्च॒ सूर्य॑श्च॒ शर्म॑ ब्रह्मप्रजाप॒ती भू॒तं व॑दिष्ये॒ भुव॑नं वदिष्ये॒ तेजो॑ वदिष्ये॒ यशो॑ वदिष्ये॒ तपो॑ वदिष्ये॒ ब्रह्म॑ वदिष्ये स॒त्यं व॑दिष्ये॒ तस्मा॑ अ॒हमि॒दमु॑प॒स्तर॑ण॒मुप॑स्तृण उप॒स्तर॑णं मे प्रजायै॑ पशू॒नां भू॑यादुप॒स्तर॑णम॒हं प्रजायै॑ पशू॒नां भू॑यासं॒ प्राणा॑पानौ मृ॒त्योर्मा॑ पातं॒ प्राणा॑पानौ॒ मा मा॑ हासिष्टं॒ मधु॑ मनिष्ये॒ मधु॑ जनिष्ये॒ मधु॑ वक्ष्यामि॒ मधु॑ वदिष्यामि॒ मधु॑मतीं दे॒वेभ्यो॒ वाच॑मुद्यासꣳ शुश्रू॒षेण्यां॑ मनु॒ष्ये॑भ्य॒स्तं मा॑ दे॒वा अ॑वन्तु शो॒भायै॑ पि॒तरोऽनु॑ मदन्तु इति]

हिम्, भूर्भुवःस्वरो३ं

ब्रह्म जज्ञानं प्रथमं पुरस्ताद्विसीमतः सुरुचो वेन आवः

स बुध्निया उपमा अस्य विष्ठाघ् सतश्च योनिमसतश्च विवो३म् ॥  इति त्रिः

इयं पित्रे राष्ट्रेत्यग्रे प्रथमाय जनुषे भूमनेष्ठास्तस्मा एतं सुरुचं ह्वारमह्यं घर्मं श्रीणन्ति प्रथमस्य धासो३म् ॥ 

महान्मही अस्तभाय द्विजातो द्यां पिता स्द्म पार्थिवं च रजः

सुबुध्नादाष्ट जनुषाभ्युग्रं बृहस्पतिर्देवता तस्य सम्रो३म् ॥ 

अभि त्यं देवं सवितारमोण्योः कविक्रतुमर्चामि सत्यसवं रत्नधामभिप्रियं मतिं कविमूर्ध्वा यस्या मतिर्भा अदिद्युतत् सवीमनि हिरण्यपाणिरमिमीत सुक्रतुः कृपा स्वो३म् तृपा स्वो३म् ॥  इति वा

संसीदस्व महाँ असि शोचस्व देववीतमो वि धूममग्ने अरुषं मियेध्य सृज प्रशस्त दर्शतो३म् ॥  इति संसाद्यमाने

अञ्जन्ति यं प्रथयन्तो न विप्रा वपावन्तं नाग्निना तपन्तः

पितुर्न पुत्र उपसि प्रेष्ठ आ घर्मो अग्निमृतयन्नसादो३म् ॥  इत्यज्यमाने

पतङ्गमक्तमसुरस्य मायया हृदा पश्यन्ति मनसा विपश्चितः

समुद्रे अन्तः कवयो विचक्षते मरीचीनां पदमिच्छन्ति वेधसो३म् ॥ 

पतङ्गो वाचं मनसा बिभर्ति तां गन्धर्वो वदद्गर्भे अन्तस्तां द्योतमानां स्वर्यं मनीषामृतस्य पदे कवयो निपन्तो३म् ॥ 

यो नः सनुत्यो अभिदासग्ने यो अन्तरो मित्रमहो वनुष्यात्

तमजरेभिर्वृषभिस्तव स्वैस्तपा तपिष्ठ तपसा तपस्वो३म् ॥ 

यस्ते यज्ञेन तपसा य उक्थैरर्केभिः सूनो सहसो ददाशत्

स मर्त्येष्वमृतप्रचेता राया द्युम्नेन श्रवसा विभातो३म् ॥ 

भवा नो अग्ने सुमना उपेतौ सखेव सख्ये पितरेव साधुः

पुरुद्रुहो हि क्षितयो जनानां प्रति प्रतीचीर्दहतादरातो३म् ॥ 

तपोष्वग्ने अन्तराँ अमित्रान् तपाशंसमररुषः परस्य

तपो वसो चिकितानो अचित्तन् वि ते तिष्ठन्तामजरा अयासो३म् ॥ 

कृणुष्व पाजः प्रसितिं न पृथ्वीं याहि राजेवामवाँ इभेन

तृष्वीमनु प्रसितिं द्रूणानोऽस्तासि विध्य रक्षसस्तपिष्ठो३म् ॥ 

[[५०]]

तव भ्रमास आशुया पतन्त्यनु स्पृश धृषता शोशुचानस्

तपूंष्यग्ने जुह्वा पतङ्गानसंदितो वि सृज विश्वगुल्को३म् ॥ 

प्रति स्पशो वि सृज तूर्णितमो भवा पायुर्विशो अस्या अदब्धो

यो नो दूरे अघशंसो यो अन्त्यग्ने माकिष्टे व्यथिरा दधर्षो३म् ॥ 

उदग्ने तिष्ठ प्रत्या तनुष्व न्यमित्राँ ओषतात् तिग्महेते

यो नो अरातिं समिधान चक्रे नीचा तं धक्ष्यतसं न शुष्को३म् ॥ 

ऊर्ध्वो भव प्रति विध्याध्यस्मदाविष्कृणुष्व दैव्यान्यग्नेऽ

व स्थिरा तनुहि यातुजूनां जामिमजामिं प्र मृणीहि शत्रो३म् ॥  ४ ४ १-५

परि त्वा गिर्वणो गिर इमा भवन्तु विश्वतो वृद्धायुमनु वृद्धयो जुष्टा भवन्तु जुष्टयो३म् ॥ 

अधि द्वयोरदधा उक्थ्यं वचो यतः स्रुचा मिथुना या सपर्यतोऽ

संयत्तो व्रते ते क्षेति पुष्यति भद्रा शक्तिर्यजमानाय सुन्वतो३म् ॥ 

शुक्रं ते अन्यद्यजतं ते अन्यद्विषुरूपे अहनी द्यौरिवासि

विश्वा हि माया अवसि स्वधावो भद्रा ते पूषन्निह रातिरस्तो३म् ॥ 

अपश्यं गोपामनिपद्यमानमा च परा च पथिभिश्चरन्तं

स सध्रीचीः स विषूचीर्वसान आ वरीवर्ति भुवनेष्वन्तो३म् ॥ 

स्रक्वे द्रप्सस्य धमतः समस्वरन्नृतस्य योना समरन्त नाभयस्

त्रीन् त्स मूर्ध्नो असुरश्चक्र आरभे सत्यस्य नावः सुकृतमपीपरो३म् ॥ 

सम्यक् सम्यञ्चो महिषा अहेषत सिन्धोरूर्मावधि वेना अवीविपन्

मधोर्धाराभिर्जनयन्तो अर्कमित् प्रियामिन्द्रस्य तन्वमवीवृधो३म् ॥ 

पवित्रवन्तः परि वाचमासते पितैषां प्रत्नो अभि रक्षतु व्रतम्

महः समुद्रं वरुणस्तिरो दधे धीरा इच्छेकुर्धरुणेष्वारभो३म् ॥ 

सहस्र धारेऽव ते समस्वरन् दिवो नाके मधुजिह्वा असश्चतोऽ

स्य स्पशो न नि मिषन्ति भूर्णयः पदे पदे पाशिनः सन्ति सेतवो३म् ॥ 

पितुर्मातुरध्या ये समस्वन्नृचा शोचन्तः सन्दहन्तो अव्रता

निन्द्रद्विष्टामप धमन्ति मायया त्वचमसिक्नीं भूमनो दिवस्परो३म् ॥ 

प्रत्नान्मानादध्या ये समस्वरञ्छ्लोकयन्त्रासो रभसस्य मन्तवोऽ

पानक्षासो बधिरा अहासत ऋतस्य पन्थां न तरन्ति दुष्कृतो३म् ॥ 

सहस्रधारे वितते पवित्र आ वाचं पुनन्ति कवयो मनीषिणो

रुद्रास एषामिषिरासो अद्रुहः स्पशः स्वञ्चः सुदृशो नृचक्षसो३म् ॥ 

[[५१]]

ऋतस्य गोपा न दभाय सुक्रतुस्त्री ष पवित्रा हृद्यन्तरा दधे

विद्वान् त्स विश्वा भुवनाभि पश्यत्यवाजुष्टान् विध्यति कर्ते अव्रतो३म् ॥ 

ऋतस्य तन्तुर्विततः पवित्र आ जिह्वाया अग्रे वरुणस्य मायया

धीराश्चित् तत् समिनक्षन्त आशतात्रा कर्तमव पदात्यप्रभो३म् ॥ 

अयं वेनश्चोदयत् पृश्निगर्भा ज्योतिर्जरायू रजसो विमान

इममपां सङ्गमे सूर्यस्य शिशुं न विप्रा मतिभी रिहन्तो३म् ॥ 

पवित्रं ते विततं ब्रह्मणस्पते प्रभुर्गात्राणि पर्येषि विश्वतोऽ

तप्ततनूर्न तदामो अश्नुते श्रुतास इद्वहन्तस्तत् समाशतो३म् ॥ 

तपोष्पवित्रं विततं दिवस्पदे शोचन्तो अस्य तन्तवो व्यस्थिर

न्नवन्त्यस्य पवीतारमाशवो दिवस्पृष्ठमधि तिष्ठन्ति चेतसो३म् ॥ 

वियत् पवित्रं धिषणा अतन्वत घर्मं शोचन्तं प्रणवेषु बिभ्रतः

समुद्रे अन्तरायवो विचक्षणं त्रिरह्नो नाम सूर्यस्य मन्वतो३म् ॥ 

गणानां त्वा गणपतिं हवामहे कविंकवीनामुपमश्रवस्तमं

ज्येष्ठराजं ब्रह्मणां ब्रह्मणस्पत आ नः शृण्वन्नूतिभिः सीद सादनो३म् ॥ 

देवाश्चित्ते असुर प्रचेतसो बृहस्पते यज्ञियं भागमानशु

रुस्रा इव सूर्यो ज्योतिषा महो विश्वेषामिज्जनिता ब्रह्मणामसो३म् ॥ 

आ विबाध्या परिरापस्तमांसि च ज्योतिष्मन्तं रथमृतस्य तिष्ठसि

बृहस्पते भीमममित्रदम्भनं रक्षोहणं गोत्रभिदं स्वर्विदो३म् ॥ 

सुनीतिभिर्नयसि त्रायसे जनं यस्तुभ्यं दाशान्न तमंहो अश्नवद्

ब्रह्मद्विषस्तपनो मन्युमीरसि ब्रुहस्पते महि तत्ते महित्वनो३म् ॥ 

न तमंहो न दुरितं कुतश्चन नारातयस्तितिरुर्न द्वयाविनो

विश्वा इदस्माद् ध्वरसो वि बाधसे यं सुगोपा रक्षसि ब्रह्मणस्पतो३म् ॥ 

त्वं नो गोपाः पथिकृद् विचक्षणस्तव व्रताय मतिभिर्जरामहे

बृहस्पते यो नो अभि ह्वरो दधे स्वा तं मर्मर्तु दुच्छुना हरस्वतो३म् ॥ 

उत वा यो नो मर्चयादनागसोऽरातीवा मर्तः सानुको वृको

बृहस्पते अप तं वर्तया पथः सुगं नो अस्यै देववीतये कृधो३म् ॥ 

त्रातारं त्वा तनूनां हवामहेऽवस्पर्तारमधिवक्तारमस्मयुम्

बृहस्पते देवनिदो नि बर्हय मा दुरेवा उत्तरं सुम्नमुन्नशो३म् ॥ 

त्वया वयं सुवृधा ब्रह्मणस्पते स्पार्हा वसु मनुष्या ददीमहि

[[५२]]

या नो दूरे तळितो या अरातयोऽभि सन्ति जम्भया ता अनप्नसो३म् ॥ 

त्वया वयमुत्तमं धीमहे वयो बृहस्पते पप्रिणा सस्निना युजा

मा नो दुःशंसो अभिदिप्सुरीशत प्र सुशंसा मतिभिस्तारिषीमहो३म् ॥ 

अनानुदो वृषभं जग्मिराहवं निष्टप्ता शत्रुं पृतनासु सासहि-

रसि सत्य ऋणया ब्रह्मणस्पत उग्रस्य चिद् दमिता वीळुहर्षिणो३म् ॥ 

अदेवेन मनसा यो रिषण्यति शासामुग्रो मन्यमानो जिघांसति

बृहस्पते मा प्रणक् तस्य नो वधो नि कर्म मन्युं दुरेवस्य शर्धतो३म् ॥ 

भरेषु हव्यो नमसोपसद्यो गन्ता वाजेषु सनिता धनंधनं

विश्वा इदर्यो अभिदिप्स्वो मृधो बृहस्पतिर्वि ववर्हा रथाँ इवो३म् ॥ 

तेजिष्ठया तपनी रक्षसस्पत ये त्वा निदे दधिरे दृष्टवीर्य-

माविस्तत् क्रुष्व यदसत् त उक्थ्यं बृहस्पते वि परिरापो अर्दयो३म् ॥ 

बृहस्पते अधि यदर्यो अर्हाद् द्युमद् विभाति क्रतुमज्जनेषु

यद् दीदयच्छवस ऋतप्रजात तदस्मासु द्रविणं धेहि चित्रो३म् ॥ 

मा नः स्तेनेभ्यो ये अभि द्रुहस्पदे निरामिणो रिपवोऽन्नेषु जागृधु-

रा देवानामोहते वि व्रयो हृदि बृहस्पते न परः साम्नो विदो३म् ॥ 

विश्वेभ्यो हि त्वा भुवनेभ्यस्परि त्वष्टाजनत् साम्नः साम्नः कविः

स ऋणचिदृणया ब्रह्मणस्पतिर्द्रुहो हन्ता मह ऋतस्य धर्तरो३म् ॥ 

तव श्रिये व्यजिहीत पर्वतो गवां गोत्रमुदसृजो यदङ्गिर

इन्द्रेण युजा तमसा परीवृतं बृहस्पते निरपामौब्जो अर्णवो३म् ॥ 

ब्रह्मणस्पते त्वमस्य यन्ता सूक्तस्य बोधि तनयं च जिन्व

विश्वं तद् भद्रं यदवन्ति देवा बृहद् वदेम विदथे सुवीरो३म् ॥ 

प्रथश्च यस्य सप्रथश्च नामानुष्टुभस्य हविषो हविर्यद्

धातुर्द्युतानात् सवितुश्च विष्णो रथन्तरमा जभारा वसिष्ठो३म् ॥ 

अविन्दन्ते अतिहितं यदासीद्यज्ञस्य धाम परमं गुहा यद्

धातुर्द्युतानात् सवितुश्च विष्णोर्भरद्वाजो बृहदा चक्रे अग्नो३म् ॥ 

तेऽविन्दन् मनसा दीध्याना यजुः ष्कन्नं प्रथमं देवयानं

धातुर्द्युतानात् सवितुश्च विष्णोरा सूर्यादभरन् घर्ममेतो३म् ॥ 

अपश्यं त्वा मनसा चेकितानं तपसो जातं तपसो विभूत-

मिह प्रजामिह रयिं रराणाः प्र जायस्व प्रजया पुत्रकामो३म् ॥  इति यजमानमीक्षते

[[५३]]

अपश्यं त्वा मनसा दीध्यानां स्वायां तनू ऋत्व्ये नाधमाना-

मुप मामुच्चा युवतिर्बभूयाः प्र जायस्व प्रजया पुत्रकामो३म् ॥  इति पत्नीमीक्षेत

अहं गर्भमदधामोषधीष्वहं विश्वेषु भुवनेष्वन्त-

रहं पोरजा अजनयं पृथिव्यामहं जनिभ्यो अपरीषु पुत्रो३म् ॥  इति स्वमात्मानमीक्षेत

का राधद्धोत्राश्विना वां को वां जोष उभ्योः कथा विधात्यप्रचेतो३म् ॥ 

विद्वांसाविद्दुरः पृच्छेदविद्वानित्थापरो अचेता नूचिन्नु मर्ते अक्रो३म् ॥ 

ता विद्वांसा हवामहे वां ता नो विद्वांसा मन्मवोचेतमद्य प्रार्चद् दयमानो युवाको३म् ॥ 

वि पृच्छामि पाक्या न देवान् वषट्कृतस्याद्भुतस्य दस्रा पातं च सह्यसो युवं च रभ्यसो नो३म् ॥ 

प्र या घोषे भृगवाणे न शोभे यया वाचा यजति पज्रियो वां प्रैषयुर्न विद्वो३म् ॥ 

श्रुतं गायत्रं तकवानस्याहं चिद्धि रिरेभाश्विना वामाक्षी शुभस्पती दो३म् ॥ 

युवं ह्यास्तं महो रन् युवं वा यन्निरततंसतं ता नो वसू सुगोपा स्यातं पातं नो वृकादघायो३म् ॥ 

मा कस्व्मै धातमभ्यमित्रिणे नो मा कुत्रा नो गृहेभ्यो धेनवो गुः स्तनाभुजो अशिश्वो३म् ॥ 

दुहीयन् मित्रधितये युवाकु राये च नो मिमीतं वाजवत्या इषे च नो मिमीतं धेनुमत्यो३म् ॥ 

आ भात्यग्निरुषसामनीकमुद् विप्राणां देवया वाचो अस्थु-

रर्वाञ्चा नूनं रथ्येह यातं पीपिवांसमश्विना घर्ममच्छो३म् ॥ 

न संस्कृतं प्र मिमीतो गमिष्ठान्ति नूनमश्विनोपस्तुतेह

दिवाभिपित्वेऽवसागमिष्ठा प्रत्यवर्तिं दाशुषे शम्भविष्ठो३म् ॥ 

उता यातं सङ्गवे प्रातरह्नो मध्यन्दिन उदिता सूर्यस्य

दिवा नक्तमवसा शन्तमेन नेदानीं पीतिरश्विना ततानो३म् ॥ 

इदं हि वां प्रदिवि स्थानमोक इमे गृहा अश्विनेदं दुरोण-

मा नो दिवो बृहतः पर्वतादाद्भ्यो यातमिषमूर्जं वहन्तो३म् ॥ 

समश्विनोरवसा नूतनेन मयोभुवा सुप्रणीती गमेमा-

नो रयिं वहतमोत वीराना विश्वान्यमृता सौभगानो३म् ॥ 

ग्रावाणेव तदिदर्थं जरेथे गृध्रेव वृक्षं निधिमन्तमच्छ

ब्रह्माणेव विदथ उक्थशासा दूतेव हव्या जन्या पुरुत्रो३म् ॥ 

प्रात्र्यावाणा रथ्येव वीराऽजेव यमा वरमा सवेथे

मेने इव तन्वा शुम्भमाने दम्पतीव क्रतुविदा जनेषो३म् ॥ 

शृङ्गेव नः प्रथमा गन्तमर्वाक् छफाविव जर्भुराणा तरोभि-

श्चक्रवाकेव प्रति वस्तोरुस्राऽर्वाञ्चा यातं रथ्येव शक्रो३म् ॥ 

[[५४]]

नावेव नः पारयतं युगेव नभ्येव न उपधीव प्रधीव

श्वानेव नो अरिषण्या तनूनां खृगलेव विस्रसः पातमस्मो३म् ॥ 

वातेवाजुर्या नद्येव रीतिरक्षी इव चक्षुषा यातमर्वा-

ग्घस्ताविव तन्वे शम्भविष्ठा पादेव नो नयतं वस्यो अच्छो३म् ॥ 

ओष्ठाविव मध्वास्ने वदन्ता स्तनाविव पिप्यतं जीवसे नो

नासेव नस्तन्वो रक्षितारा कर्णाविव सुश्रुता भूतमस्मो३म् ॥ 

हस्तेव शक्तिमभि सन्ददी नः क्षामेव नः समजतं रजांसी-

मा गिरो अश्विना युष्मयन्तीः क्ष्णोत्रेणैव स्वधितिं सं शिशीतो३म् ॥ 

एतानि वामश्विना वर्धनानि ब्रह्म स्तोमं गृत्समदो अक्रँस्तानि

नरा जुजुषाणोप यातं बृहद् वदेम विदथे सुवीरो३म् ॥ 

ईळे द्यावापृथिवी पूर्वचित्तयेऽग्निं घर्मं सुरुचं यामन्निष्टये

याभिर्भरे कारमंशाय जिन्वथस्ताभिरू षु ऊतिभिरश्विना गतो३म् ॥ 

युवोर्दानाय सुभरा असश्चतो रथमा तस्थुर्वचसं न मन्तवे

याभिर्धियोऽवथः कर्मन्निष्टये ताभिरू षु ऊतिभिरश्विना गतो३म् ॥ 

युवं तासां दिव्यस्य प्रशासने विशां क्षयथो अमृतस्य मज्मना

याभिर्धेनुमस्वं पिन्वथो नरा ताभिरू षु ऊतिभिरश्विना गतो३म् ॥ 

याभिः परिज्मा तनयस्य मज्मना द्विमाता तूर्षु तरणिर्विभूषति

याभिस्त्रिमन्तुरभवद् विचक्षणस्ताभिरू षु ऊतिभिरश्विना गतो३म् ॥ 

याभी रेभं निवृतं सितमद्भ्य उद् वन्दनमैरयतं स्वर्दृशे

याभिः कण्वं प्र सिषासन्तमावतं ताभिरू षु ऊतिभिरश्विना गतो३म् ॥ 

याभिरन्तकं जसमानमारणे भुज्युं याभिरव्यथिभिर्जिजिन्वथुर्

याभिः कर्कन्धुं वय्यं च जिन्वथस्ताभिरू षु ऊतिभिरश्विना गतो३म् ॥ 

याभिः शुचन्ति धनसां सुषंसदं तप्तं घर्ममोम्यावन्तमत्रये

याभिःपृश्निगुं पुरुकुत्समावतं ताभिरू षु ऊतिभिरश्विना गतो३म् ॥ 

याभिः शचीभिर्वृषणा परावृजं प्रान्धं श्रोणं चक्षस एतवे कृथो

याभिर्वर्तिकां ग्रसिताममुञ्चतं ताभिरू षु ऊतिभिरश्विना गतो३म् ॥ 

याभिः सिन्धुं मधुमन्तमसश्चतं वसिष्ठं याभिरजरावजिन्वतं

याभिः कुत्सं श्रुतर्यं नर्यमावतं ताभिरू षु ऊतिभिरश्विना गतो३म् ॥ 

याभिर्विश्पलां धनसामथर्व्यं सहस्रमीह्ळ् आजावजिन्वतं

[[५५]]

याभिर्वशमश्व्यं प्रेणिमावतं ताभिरू षु ऊतिभिरश्विना गतो३म् ॥ 

याभिः सुदानू औशिजाय वणिजे दीर्घश्रवसे मधु कोशो अक्षरत्

कक्षीवन्तं स्तोतारं याभिरावतं ताभिरू षु ऊतिभिरश्विना गतो३म् ॥ 

याभी रसां क्षोदसोद्नः पिपिन्वथुरनश्वं याभी रथमावतं जिषे

याभिस्त्रिशोक उस्रिया उदाजत ताभिरू षु ऊतिभिरश्विना गतो३म् ॥ 

याभिः सूर्यं परियाथः परावति मन्धातारं क्षैत्रपत्येष्वावतं

याभिर्विप्रं प्र भरद्वाजमावतं ताभिरू षु ऊतिभिरश्विना गतो३म् ॥ 

याभिर्महामतिथिग्वं कशोजुवं दिवोदासं शम्बरहत्य आवतं

याभिः पूर्भिद्ये त्रसदस्युमावतं ताभिरू षु ऊतिभिरश्विना गतो३म् ॥ 

याभिर्वम्रं विपिपानमुपस्तुतं कलिं याभिर्वित्तजानिं दुवस्यथो

याभिर्व्यश्वमुत पृथिमावतं ताभिरू षु ऊतिभिरश्विना गतो३म् ॥ 

याभिर्नरा शयवे याभिरत्रये याभिः पुरा मनवे गातुमीषथुर्-

याभिः शारीराजतं स्यूमरश्मये ताभिरू षु ऊतिभिरश्विना गतो३म् ॥ 

याभिः पठर्वा जठरस्य मज्मनाग्निर्नादीदेच्चित इद्धो अज्मन्ना

याभिः शर्यातमवथो महाधने ताभिरू षु ऊतिभिरश्विना गतो३म् ॥ 

याभिरङ्गिरो मनसा निरण्यतोऽग्रं गच्छतो विवरे गो अर्णसो

याभिर्मनुं शूरमिषा समावतं ताभिरू षु ऊतिभिरश्विना गतो३म् ॥ 

याभिः पत्नीर्विमदाय न्यूहथुरा घ वा याभिररुणीरशिक्षितं

याभिः सुदास ऊहथुः सुदेव्यं ताभिरू षु ऊतिभिरश्विना गतो३म् ॥ 

याभिः शन्ताती भवथो ददाशुषे भुज्युं याभिरवथो याभिरध्रिगु-

मोम्यावतीं सुभरामृतस्तुभं ताभिरू षु ऊतिभिरश्विना गतो३म् ॥ 

याभिः कृशानुमसने दुवस्यथो जवे याभिर्यूनो अर्वन्तमावतम्

मधु प्रियं भरथो यत् सरड्भ्यस्ताभिरू षु ऊतिभिरश्विना गतो३म् ॥ 

याभिर्नरं गोषुयुधं नृषाह्ये क्षेत्रस्य साता तनयस्य जिन्वथो

याभी रथाँ अवथो याभिरर्वतस्ताभिरू षु ऊतिभिरश्विना गतो३म् ॥ 

याभिः कुत्समार्जुनेयं शतक्रतू प्र तुर्वीतिं प्र च दभीतिमावतं

याभिर्ध्वसन्तिं पुरुषन्तिमावतं ताभिरू षु ऊतिभिरश्विना गतो३म् ॥ 

अप्नस्वतीमश्विना वाचमस्मे कृतं नो दस्रा वृषणा मनीषा-

मद्यूत्येऽवसे नि ह्वये वां वृधे च नो भवतं वाजसातो३म् ॥ 

[[५६]]

अरूरुचदुषसः पृश्निरग्रिय उक्षा बिभर्ति भुवनानि वाजयु-

र्मायाविनो ममिरे अस्य मायया नृचक्षसः पितरो गर्भमा दधो३म् ॥  उत्तरेणार्धर्चेन पत्नीमीक्षेत

द्युभिरक्तुभिः परिपातमस्मानरिष्टेभिरश्विना सौभगेभि-

स्तन्नो मित्रो वरुणो मामहन्तामदितिः सिन्धुः पृथिवी उत द्यो३म् ॥  इति त्रिः परिदध्यात्

ततः समुत्थाप्यैनानध्वर्यवो वाचयन्ति इति पूर्वं पटलम्

अप॑श्यं गो॒पामनि॑पद्यमानम् आ च॒ परा॑ च प॒थिभि॒श्चर॑न्तम्

स स॒ध्रीचीः॒ स विषू॑ची॒र्वसा॑नः आ व॑रीवर्ति॒ भुव॑नेष्व॒न्तः

अत्र प्रावीः मधु माध्वीभ्यां मधु माधूचीभ्याम् अनु वां देववीतये समग्निरग्निनागत सं देवेन सवित्रा सꣳ सूर्येण रोचते स्वाहा समग्निस्तपसागत सं देवेन सवित्रा सꣳ सूर्येणा रोचिष्ट धर्ता दिवो विभासि रजसः पृथिव्या धर्ता उरोरन्तरिक्षस्य धर्ता शर्ता देवो देवानाम् अमर्त्यस्तपोजाः हृदे त्वा मनसे त्वा दिवे त्वा सूर्याय त्वा ऊर्ध्वमिममध्वरं कृधि दिवि देवेषु होत्रा यच्छ विश्वासां भुवाम्पते विश्वस्य भुवनस्पते विश्वस्य मनसस्पते विश्वस्य वचसस्पते विश्वस्य तपसस्पते विश्वस्यब्रह्मणस्पते देवश्रूस्त्वं देवघर्ह देवान् पाहि तपोजां वाचमस्मे नियच्छ देवायुवम् गर्भो देवानाम् पिता मतीनाम् पतिः प्रजानाम् मतिः कवीनाम् सं देवो देवेन सवित्रायतिष्ठ सꣳसूर्येणारुक्त आयुर्दास्त्वमस्मभ्यं घर्म वर्चोदा असि पिता नोऽसि पिता नो बोध आयुर्धास्तनूधाः पयोधाः वर्चोदा वरिवोदा द्रविणोदाः अन्तरिक्षप्र उरोर्वरीयान् अशीमहि त्वा मा मा हिꣳसीः त्वमग्ने गृहपतिर्विशामसि विश्वासां मानुषीणाम्शतं पूर्भिर्यविष्ठ पाह्यꣳहसः समेद्धारꣳ शतꣳ हिमाः तन्द्राविणꣳ हार्दिवानम् इहैव रातयः सन्तु ॥ 

#### उत्तरं पटलम्

तूष्णीमुपविश्य अध्वर्युर्घर्मदुघामाह्वयति गङ्ग एहि इति स सम्प्रैष उत्तरस्य अनभिहिंकृत्य

उपह्वये सुदुघां धेनुमेतांसुहस्तो गोधुगुतदोहदेनां श्रेष्ठं सविता साविषन्नोऽभीद्धो घर्मस्तदुषु प्रवोचो३म् ॥  इतित्रिः

हिङ्कृण्वती वसुपत्नी वसॊनां वत्स्मिच्छन्ती मनसाभ्यागाद्दुहामश्विभ्यां पयो अघ्न्येयं सा वर्धतां महते सौभगायो३म् ॥  १ १६४ २६२७

अभि त्वा देव सवितरीशानं वार्याणां सदावन् भागमीमहो३म् ॥  १ २४ ३

समी वत्सं न मातृभिः सृजता गयसाधनं देवाव्यं मदमभि द्विशवसो३म् ॥  ९ १०४ २

सं वत्सइव मातृभ्रिन्दुर्हिन्वानो अज्यते देवावीर्मदो मतिभिः परिष्कृतो३म् ॥  ९ १०५ २

यस्ते स्तनः शशयो यो मयोभूर्येन विश्वा पुष्यसि वार्याणि यो रत्नधा वसुविद्यः सुदत्रः सरस्वति तमिह धातवे को३म् ॥  १ १६४ ४९

गौरमीमेदनु वत्सं मिषन्तं मूर्धानं हिङ्ङकृणोन्मातवा उ सृक्वाणं घर्ममभि वावशाना मिमाति मायुं पयते पयोभो३म् १ १६४ २८

नमसेदुप सीदत दध्नेदभि श्रीणीतनेन्दुमिन्द्रे दधातनो३म् ९ ११ ६

[[५७]]

संजानाना उप सीदन्नभिज्ञु पत्नीवन्तो नमस्यं नमस्यन् रिरिक्वांसस्तन्वः कृण्वत स्वाः सखा सख्युर्निमिषि रक्षमाणो३म् १ ७२ ५

आ दशभिर्विवस्वत इन्द्रः कोशमचुच्यवीत् खेदया त्रिवृता दिवो३म् ८ ७२ ८

दुहन्ति सप्तैकामुप द्वा पञ्च सृजतस्तीर्थे सिन्धोरधि स्वरो३म् ८ ७२ ७

समिद्धो अग्निरश्विना तप्तो वां घर्म आगतं दुह्यन्ते गावो वृषणेव धेनवो दस्रा मदन्ति कारवो३म्

समिद्धो अग्निर्वृषणारतिर्दिवस्तप्तो घर्मो दुह्यते वामिषे मधु वयं हि वां पुरुतमासो अश्विना हवामहे सधमादेषु कारवो३म्

तदु प्रयक्षतममस्य कर्म दस्मस्य चारुतममस्ति दंस उपह्वरे यदुपरा अपिन्वन् मध्वर्णसो नद्यश्चतस्रो३म् १ ६२ ६

आत्मवन्नभो दुह्यते घृतं पय ऋतस्य नाभिरमृतं विजायते समीचीनाः सुदानवः प्रीणन्ति तं नरो हितमव मेहन्ति पेरवो३म् ९ ७४ ४

उत्तिष्ठ ब्रह्मणस्पते देवयन्तस्त्वेमह उप प्रयन्तु मरुतः सुदानव इन्द्र प्राशूर्भवा सचो३म् १ ४० १ इत्येतामृचमुक्त्वावतिष्ठते दुग्धायाम्-

अधुक्षत् पिप्युषीमिषमूर्जं सप्तपदीमरिः सूर्यस्य सप्त रश्मिभो३म् ८ ७२ १६

आह्रियमाणे पयसि-

उप द्रव पयसा गोधिगोषमा घर्मे सिञ्च पय उस्रियाया वि नाकमख्यत् सविता वरेण्योऽनु द्यावापृथिवी सुप्रणीतो३म्

आसिच्यमाने गव्ये पयसि-

आ नूनमश्विनोर्ऋषिः स्तोमं चिकेत वामया सोमं मधुमत्तमं घर्मं सिञ्चादथर्वणो३म् ८ ९ ७

आजे पयसि- आ सुते सिञ्चत श्रियं रोदस्योरभिश्रियं रसा दधीत वृषभो३म् ८ ७२ १३

आसिक्तयोः-समु त्ये महतीरपः सं क्षोणी समु सूर्यं सं वज्रं पर्वशो दधो३म् ८ ७ २२

महावीरमादायोत्तिष्ठत्सु- उदु ष्य देवः सविता हिरण्यया बाहू अयंस्त सवनाय सुक्रतुर्घृतेन पाणी अभि प्रुष्णुते मखो युवा सुदक्षा रजसो विधर्मणो३म् ६ ७१ १ इत्यभिष्टुत्यानूत्तिष्ठेत्

प्रैतु ब्रह्मणस्पतिः प्र देव्येतु सूनृताच्छा वीरं नर्यं पड्क्तिराधसं देवा यज्ञं नयन्तु नो३म् १ ४० ३ इति तिष्ठन्नेवोक्त्वानुव्रजेत्

गन्धर्व इत्था पदमस्य रक्षति पाति देवानां जनिमान्यद्भुतो गृभ्णामि रिपुं निधया निधापतिः सुकृत्तमा मधुनो भक्षमाशतो३म् ९ ८३ ४ इति खरस्य पश्चात् प्राङ्मुखस्तिष्ठन् तमवेक्षेत पुनस्तमतिक्रम्यानुव्रजेत्

श्रोणि देशं प्राप्य- नाके सुपर्णमुप यत् पतन्तं हृदा वेनन्तो अभ्यचक्षत त्वा हिरण्यपक्षं वरुणस्य दूतं यमस्य योनौ शकुनं भुरण्यो३म् १० १२३ ६ इति प्रणवोच्चारणेन सहानिरस्य तृणं तत्रैवोपविशेत्

घर्मस्य यज इति प्रेषितः पौर्वाह्णिके प्रवर्ग्ये-

[[५८]]

ये३ यजामहे तप्तो वां घर्मो नक्षति स्वहोता प्र वामध्वुर्यश्चरति प्रयस्वान्मधोर्दुग्धस्याश्विना तनाया वीतं पातं पय उस्रियाया उभा पिबतमश्विनोभा नः शर्म यच्छातमविद्रियाभिरूतिभी३ र्वौ३षट् १ ४६ १५ उभाभ्यामृग्भ्यामनवानं यष्ट्वानुवषट्करोति- अग्ने वीही३ वौ३षट्, घर्मस्याग्ने वीही३ वौ३षट् इति वा द्विर्वागोजः आपराह्णिके तु-

ये३ यजामहे यदुस्रिया स्वाहुतं घृतं पयो यं सवामश्विना भाग आगतं माध्वी धर्तारा विदथस्य सत्पती तप्तं घर्मं पिबतं सोम्यं मध्वस्य पिबतमश्विना युवं मदस्य चारुणो मध्वो रातस्य धिष्ण्या३ वौ३षट् समानमनुवषट्कारम् द्विर्वागोजः

[ब्रह्मा वषट्कृतेऽनुवषट्कृते च जपति-

विश्वा आशा दक्षिणासद्विश्वान् देवानयाळिह स्वाहाकृतस्य घर्मस्य मध्वः पिबतमश्विना इति]

अप्रेषितो होतानुवषट्कृतेऽभिष्टवनशेषं ब्रूयात्-

स्वाहाकृतः शुचिर्देवेषु घर्मो यो अश्विनोश्चमसो देवपानस्तमीं विश्वे अमृतासो जुषाणा गन्धर्वस्य प्रत्यास्ना रिहन्तो३म्

समुद्रादूर्मिमुदियर्ति वेनो नभोजाः पृष्ठं हर्यतस्य दर्श्यृतस्य सानवधि विष्टपि भ्राट् समानं योनिमभ्यनूषत व्रो३म् १० १२३ २

द्रप्सः समुद्रमभि यज्जिगाति पश्यन् गृध्रस्य चक्षसा विधर्मन् भानुः शुक्रेण शोचिषा चकानस्तृतीये चक्रे रजसि प्रियाणो३म् १० १२३ ८

सखे सखायमभ्या ववृत्स्वाशुं न चक्रं रथ्येव रंह्यास्मभ्यं दस्म रंह्याग्ने मृळीकं वरुणे सचा विदो मरुत्सु विश्वभानुषु तोकाय तुजे शुशुचान शं कृध्यस्मभ्यं दस्म शं कृधो३म् ४ १ ३

ऊर्ध्व ऊ षु ण ऊतये तिष्ठा देवो न सवितोर्ध्वो वाजस्य सनिता यदञ्जिभिर्वाघद्भिर्विह्वयामहो३म्

ऊर्ध्वो नः पाह्यंहसो नि केतुना विश्वं समत्रिणं दह कृधी न ऊर्ध्वाञ्चरथाय जीवसे विदा देवेषु नो दुवो३म् १ ३६ १३-१४

तं घेमित्था नमस्विन उप स्वराजमासतेऽर्थं चिदस्य सुधितं यदेतव आवर्तयन्ति दावनो३म् ८ ६९ १७ इति प्रागाथीं पूर्वाह्णे

तं घेमित्था नमस्विन उप स्वराजमासते होत्राभिरग्निं मनुषः समिन्धते तितिर्वांसो अतिस्रिधो३म् इति काण्वीमपराह्णे अनयोरन्यतरामेव वा सर्वेषु प्रवर्ग्येषु ब्रूयात् परन्तूत्तमे प्रवर्ग्ये काणीमेव ब्रूयादिति पक्षान्तरम्

पावकशोचे तव हि क्षयं परि होतर्यज्ञेषु वृक्तबर्हिषो नरोऽग्ने दुव इच्छमानास आप्यमुपासते द्रविणं धेहि तेभ्यो३म् इति भक्षमाकाङ्क्षेत् इडावदुपयमनीं प्रतिगृह्य- अध्वर्य उपह्वयस्व ।  ब्रह्मन्नुपह्वयस्व ।  प्रतिपस्थातरुपह्वयस्व ।  अग्नीदुपह्वयस्व ।  यजमानोपह्वयस्व

हुतं हविर्मधुहविरिन्द्रतमेग्नावश्याम ते देवघर्म

मधुमतः पितुमतो वाजवतोऽङ्गिरस्वतो नमस्ते अस्तु मा मा हिंसी इति दीक्षितवर्जमितरे प्राणभक्षं भक्षयेयुः

[[५९]]

घर्माय संसाद्यमानायानुब्रूहि इति संप्रेषितः-

श्येनो न योनिं सदनं धिया कृतं हिरण्ययमासदं देव एषत्येरिणन्ति बर्हिषि प्रियं गिराश्वो न देवाँ अप्येति यज्ञियो३म् ९ ७१ ६

आ यस्मिन् त्सप्त वासवा रोहन्तु पूर्व्या रुह ऋषिर्ह दीर्घश्रुत्तम इन्द्रस्य घर्मो अतिथो३म्

उत्तमे प्रवर्ग्येऽस्मिन् काले- हविर्हविष्मो महि सद्म दैव्यं नभो वसानः परियास्यध्वरं राजा पवित्ररथो वाजमारुहः सहस्रभृष्टिर्जयसि श्रवो बृहो३म् इत्यावपेत

सूयवसाद् भगवती हि भूया अथो वयं भगवन्तः स्यामाद्धि तृणमघ्न्ये विश्वदानीं पिब शुद्धमुदकमाचरन्तो३म् १ १६४ ४ इति त्रिः परिदध्यात्

### उपसत्
अथोपसत्

तस्यां पित्र्यावज्जपलोपः प्रेषितोऽभिहिंकृत्य सामिधेनीरन्वाह तिस्र ऋच एकैकां त्रिरनवानम्

हिम्, भूर्भुवःस्वरो३मुपसद्याय मीह्ळुष आस्ये जुहुता हविर्यो नो नेदिष्ठमाप्यो३म् इति त्रिः

यः पञ्चचर्षणीरभि निषसाद दमे दमे कविर्गृहपतिर्युवो३म् त्रिरनवानम्

स नो वेदो अमात्यमग्नी रक्षतु विश्वत उतास्मान् पात्वंहसो३म् त्रिरनवानमेतस्या उत्तमेन प्रणवेन देवतामावाहयेत्- उतास्मान् पात्वंहसो३ (उपांशु) मग्निमग्न आ३वह (उपांशु) सोमम् आ३वह (उपांशु) विष्णुम् आ३वह इत्यावाहनम् नावाहयेदित्येकेऽनावाहनेऽप्येता एव देवताः ईक्षितः सीद होतरिति वोक्तः सन् तूष्णीं निरसनोपवेशनबर्हिरुपस्पर्शनानि कुर्यात् प्रकृत्येहोपस्थः प्रयाजाज्यभागवर्जम्

प्रधानानां याज्यानुवाक्या-

(उपांशु) अग्निर्वृत्राणि जङ्घनद्द्रविणस्युर्विपन्यया ।  समिद्धः शुक्र आहुतः (मन्द्रेण) ओ३म् ॥ [६ । १६ । ३४]

(मन्द्रेण) ये३ यजामहे (उपांशु) अग्निं य उग्र इव शर्यहा तिग्मशृङ्गो न वंसगः

अग्ने पुरो रुरोजिथा३ (मन्द्रेण) वौ३षट्

(उपांशु) त्वं सोमासि सत्पतिस्त्वं राजोत वृत्रहा ।  त्वं भद्रो असि क्रतुः (मन्द्रेण) ओ३म् ॥ [१ । ९१ । ५]

(मन्द्रेण) ये३ यजामहे (उपांशु) सोमं गयस्फानो अमीवहा वसुवित् पुष्टिवर्धनः

सुमित्रः सोम नो भवा३ (मन्द्रेण) वौ३षट्

(उपांशु) इदं विष्णुर्विचक्रमे त्रेधा निदधे पदम् ।  समूह्ळमस्य पांसुरे (मन्द्रेण) ओ३म् ॥ [१ । २२ । १७]

(मन्द्रेण) ये३ यजामहे (उपांशु) विष्णुं त्रीणि पदा विचक्रमे विष्णुर्गोपा अदाभ्यः

अतो धर्माणि धारया३ (मन्द्रेण) न्वौ३षट्

स्विष्टकृदादिकं लुप्यते नित्यमाप्यायनं निह्नवश्च

#### आपराह्णिके विशेषः
आपराह्णिके विशेषः-

हिम्, भूर्भुवःस्वरो३मिमां मे अग्ने समिधमिमामुपसदं वनेरिमा उ षु श्रुधीगिरो३म् त्रिरनवानम्

[[६०]]

अयाते अग्ने विधेमोर्जो नपादश्वमिष्ट एना सूक्तेन सुजातो३म् त्रिरनवानम्

तं त्वा गीर्भिर्गिर्वणसं द्रविणस्युं द्रविणोदः सपर्येम सपर्यवो३म् त्रिरनवानम् इति सामिधेन्यः

सपर्यवो३ (उपांशु) मग्निमग्न आ३वह (उपांशु) सोमम् आ३वह (उपांशु) विष्णुम् आ३वह इत्यावाहनम्

याज्यानुवाक्यानां विपर्यासः-

(उपांशु) य उग्र इव शर्यहा तिग्मशृङ्गो न वंसगः अग्ने पुरो रुरोजिथ (मन्द्रेण) ओ३म् ॥ [६ । १६ । ३४]

(मन्द्रेण) ये३ यजामहे (उपांशु) अग्निमग्निर्वृत्राणि जङ्घनद्द्रविणस्युर्विपन्यया । 

समिद्धः शुक्र आहुता३ (मन्द्रेण) वौ३षट्

(उपांशु) गयस्फानो अमीवहा वसुवित् पुष्टिवर्धनः सुमित्रः सोम नो भव (मन्द्रेण) ओ३म् ॥ [१ । ९१ । ५]

(मन्द्रेण) ये३ यजामहे (उपांशु) सोमं त्वं सोमासि सत्पतिस्त्वं राजोत वृत्रहा । 

त्वं भद्रो असि क्रतू३ (मन्द्रेण) र्वौ३षट्

(उपांशु) त्रीणि पदा विचक्रमे विष्णुर्गोपा अदाभ्यः अतो धर्माणि धारयन् (मन्द्रेण) ओ३म् ॥ [१ । २२ । १७]

(मन्द्रेण) ये३ यजामहे (उपांशु) विष्णुमिदं विष्णुर्विचक्रमे त्रेधा निदधे पदम् । 

समूह्ळमस्य पांसुरा३ इ (मन्द्रेण) वौ३षट्

नित्यमाप्यायनम् निह्नवे उत्तानान् त्सव्यान् दक्षिणान्नीच इति पाण्योर्विपर्यासः अन्यत् सर्वं पूर्वाह्णवत्

प्रवर्ग्यमुद्वास्याग्निं प्रणयन्ति

पश्चाद्दार्शपौर्णमासिकाया वेदेरुपविश्य निरसनोपवेशने कृत्वा प्रेषितोऽग्निप्रणयनीयाः प्रतिपद्यते । 

अग्नये प्रणीयमानायानुब्रूहि इत्युक्ते-हिम्, भूर्भुवःस्वरो३म्

प्र देवं देव्या धिया भरता जातवेदसम् ।  हव्या नो वक्षदानुषो३म् [१० । १७६ । २]

प्र देवं देव्या धिया भरता जातवेदसम् ।  हव्या नो वक्षदानुषो३म्

प्र देवं देव्या धिया भरता जातवेदसम् । 

आसीनः प्रथमामन्वाह उपांशु सप्रणवाम् ।  तत्र स्थानात् स्थानसंक्रमणे प्रणवेनावसायानुच्छ्वस्योत्तरां प्रतिपद्यते ।  प्राणसन्ततं भवतीति विज्ञायते ।  उत्तरमग्निमनुव्रजन्नुत्तराः । 

हव्या नो वक्षदानुषो३

मयमुष्य प्र देवयुर्होता यज्ञाय नीयते । 

रथो न योरभीवृतो घृणीवान् चेतति त्मनो३ [१० । १७६ । ३]

मयमग्निरुरुष्यत्यमृतादिव जन्मनः । 

सहसश्चित् सहीयान् देवो जीवातवे कृतो३ [१० । १७६ । ४]

मिळायास्त्वा पदे वयं नाभापृथिव्या अधि । 

जातवेदो निधीमह्यग्ने हव्याय वोह्ळवो३ [३ । २९ । ४]

[[६१]]

मग्ने विश्वेभिः स्वनीकदेवैरूर्णावन्तं प्रथमः सीद योनिम् । 

अर्धर्चेऽवसाय पश्चादुत्तरस्या वेदेरवस्थाय समापयेत् ।  निहितेऽग्नौ-

कुलायिनं घृतवन्तं सवित्रे यज्ञं नय यजमानाय साधो३ं [६ । १५ । १६]

सीद होतः स्वमु लोके चिकित्वान् त्सादया यज्ञं सुकृतस्य योनौ । 

देवावीर्देवान् हविषा यजास्यग्ने बृहद्यजमाने वयोधो३ं [३ । २९ । ८]

नि होता होतृषदने विदानस्त्वेषो दीदिवाँ असदत् सुदक्षः । 

अदब्धव्रतप्रमतिर्वसिष्ठः सहस्रम्भरः शुचिजिह्वो अग्नो३ं [२ । ९ । १]

त्वं दूतस्त्वमु नः परस्पास्त्वं वस्य आ वृषभ प्रणेता । 

अग्ने तोकस्य नस्तने तनूनामप्रयुच्छन् दीद्यद्बोधि गोपो३म् इति त्रिः परिदध्यात् [२ । ९ । २]

इति परिसमाप्य पूर्वस्मिन्नेवासने उपविश्य भूर्भुवःस्वरिति वाचं विसृजते । 

## हविर्धानप्रवर्तनम्

दक्षिणस्य हविर्धानस्योत्तरस्य चक्रस्य यद्वर्त्म तत्पादयोरन्तरा यथा भवति तथा पश्चादनसस्त्रिपदमात्रेऽवस्थाय हविर्धानाभ्यां पवर्त्यमानाभ्यामनुब्रूहि इति प्रेषितः सोमप्रवहणवदग्रेऽभिहिङ्कारात्-

त्वं विप्रस्त्वं कविस्त्वं विश्वानि धारयन् अप जन्यं भयं नुद इत्यस्पन्दयन् पार्ष्णीं प्रपदेन दक्षिणा पांसून् त्सकृन्मन्त्रेण द्विस्तूष्णीं त्रिरुदुप्यानुब्रूयात्- हिम्, भूर्भुवःस्वरो३म्

युजे वां ब्रह्म पूर्व्यं नमोभिर्वि श्लोक एतु पथेव सूरेः

शृण्वन्तु विश्वे अमृतस्य पुत्रा आ ये धामानि दिव्यानि तस्थो३म् [१० १३ १] इति त्रिः

प्रेतां यज्ञस्य श्म्भुवा युवामिदा वृणीमहे अग्निं व हव्यवाहनो३ं

द्यावा नः पृथिवी इमं सिध्रमद्य दिविस्पृशम् यज्ञं देवेषु यच्छतो३

मा वामुपस्थमद्रुहा देवाः सीदन्तु यज्ञियाः इहाद्य सोमपीतयो३ं [२ ४१ १९-२१]

यमे इव यतमाने यदैयं प्र वां भरन् मानुषा देवयन्तः

आ सीदतं स्वमु लोके विदाने स्वासस्थे भवतमिन्दवे नो३ [१० १३ २]

मधि द्वयोरदधा उक्थ्यं वचो यतस्रुचा मिथुना या सपर्यतः इत्यर्धर्च आरमेदव्यवस्था चेद्रराटी

व्यवस्थायां तामीक्षमाणः- असंयत्तो व्रते ते क्षेति पुष्यति भद्रा शक्तिर्यजमानाय सुन्वतो३ं [१ ८३ ३]

विश्वा रूपाणि प्रति मुञ्चते कविः प्रासावीद्भद्रं द्विपदे चतुष्पदे इत्यर्धर्च आरमेद्यदि मेथ्यौ न निहते स्याताम्

मेथ्योरुपनिहतयोः-वि नाकमख्यत् सविता वरेण्योऽनु प्रयाणमुषसो वि राजतो३ं [५ ८१ २]

परि त्वा गिर्वणो गिर इमा भवन्तु विश्वतः वृद्धायुमनु वृद्धयो जुष्टा भवन्तु जुष्टयो३म् [१ १९ १२] इति त्रिः परिदध्यात् अत्र यद्यध्वर्यवः पूर्वमेव मेथीनिहननं कृत्वा पश्चाद्रराटीं बध्नन्ति तथापि यथासूत्रमेवेदमनुवचनं वक्तव्यं नर्चोर्विपर्यासः

[[६२]]

## अग्नीषोमीयप्रणयनम्

अग्नीषोमौ प्रणेष्यत्सु तीर्थेन प्रपद्योत्तरेणाग्नीध्रीयायतनं सदश्च पूर्वय द्वारा पत्नीशालां प्रपद्योत्तरेण शालामुखीयमतिव्रज्य पश्चाच्छालामुखीयस्य निरसनोपवशने कृत्वोपविशति अग्नीषोमाभ्यां प्रणीयमानाभ्यामनुब्रूहि इति प्रेषितः- हिम्, भूर्भुवःस्वरो३ं

सावीर्हि देव प्रथमाय पित्रे वर्ष्माणमस्मै वरिमाणमस्मै

अथास्मभ्यं सवितः सर्वताता दिवे दिव आसुवा भूरि पश्वो३म् इति त्रिः आसीनोऽनुव्रजन्नुत्तरा अनुब्रूयात्-

प्रैतु ब्रह्मणस्पतिः प्र देव्येतु सूनृता अच्छा वीरं नर्यं पड्क्तिराधसं देवा यज्ञं नयन्तु नो३म् १ ४० ३

होता देवो अमर्त्यः पुरस्तादेति मायया विदथानि प्रचोदयो३ं

वाजी वाजेषु धीयतेऽध्वरेषु प्रणीयते विप्रो यज्ञस्य साधनो३ं

धिया चक्रे वरेण्यो भूतानां गर्भमा दधे दक्षस्य पितरं तनो३ ३ २७ ७-९

मुप त्वाग्ने दिवे दिवे दोषावस्तर्धिया वयम् नमो भरन्त एमसो३ं

राजन्तामध्वराणां गोपामृतस्य दीदिविम् वर्धमानं स्वे दमो३ं

स नः पितेव सूनवेऽग्ने सूपायनो भव सचस्वा नः स्वस्तयो३ १ १ ७-९

मुप प्रियं पनिप्नतं युवानमाहुती वृधम् इत्यर्धर्च आरमेत् आग्नीध्रीये निहितेऽभिहूयमाने

अगन्म बिभ्रतो नमो३ ९ ६७ २९

मग्ने जुषस्व प्रति हर्य तद्वचो मन्द्रः स्वधाव ऋतजात सुक्रतो

यो विश्वतः प्रत्यङ्ङसि दर्शतो रण्वः सन्दृष्टौ पितुमाँ इव क्षयो४म् १ १४४ ७ समाप्य प्रणवेनोपरमेत् उत्तरेणाग्नीध्रीयमतिव्रजत्स्वतिव्रज्य-

सोमो जिगाति गातुविद्देवानामेति निष्कृतम् ऋतस्य योनिमासदो३ं

सोमो अस्मभ्यं द्विपदे चतुष्पदे च पशवे अनमीवा इषस्करो३

मस्माकमायुर्वर्धयन्नभिमातीः सहमानः सोमः सधस्थमासदो३ं ३ ६२ १३-१५

तमस्य राजा वरुणस्तमश्विना क्रतुं सचन्त मारुतस्य वेधसः इत्यर्धर्च आरमेत् प्रपाद्यमानं राजानमनुप्रपद्येत-

दधार दक्षमुत्तममहर्विदं व्रजं च विष्णुः सखिवाँ अपोर्णुतो३ १ १५६ ४

मन्तश्च प्रागा अदितिर्भावास्यवयाता हरसो दैव्यस्य

इन्द्रविन्द्रस्य सख्यं जुषाणः श्रौष्टीव धुरमनु राय ऋध्यो३ं ८ ४७ २

श्येनो न योनिं सदनं धिया कृतं हिरण्ययमासदं देव एषति

एरिणन्ति बर्हिषि प्रियं गिराश्वो न देवाँ अप्येति यज्ञियो३ ९ ७१ ६

मस्तभ्नाद्यामसुरो विश्ववेदा अमिमीत वरिमाणं पृथिव्याः

आसीदद्विश्वा भुवनानि सम्राड्विश्वेत्तानि वरुणस्य व्रतानो३म् ८ ४२ १ इति परिदध्यात्

[[६३]]

यदि यजमानाय भयं जायते तदा- एवा वन्दस्व वरुणं बृहन्तं नमस्या धीरममृतस्य गोपाम्

स नः शर्म त्रिवरूथं वियंसत् पातं मा द्यावापृथिवी उपस्थो४म् ८ ४२ २ एतया त्रिः परिदध्यात् इति परिसमाप्य प्रक्रमस्थाने पूर्वस्मिन्नेवासने उपविश्य भूर्भुवःस्वरिति वाचं विसृजते । 

## अग्नीषोमीयः पशुः
अथाग्नीषोमीयः पशुः

पशुतन्त्रस्य सप्तदशसामिधेन्यः ।  वार्त्रघ्नावाज्यभागौ ।  एकादशप्रयाजानूयाजाः ।  अग्नीषोमौ प्रधानपशुदेवता ।  वनस्पतिः पृषदाज्यदेवता स्विष्टकृत् प्रयाजादयोऽङ्गदेवताः, देवा आज्यपाश्च । 

तीर्थेन प्रपद्य हविर्धानस्य पूर्वद्वारोत्तरस्थूणपूर्वभागे उत्तरवेद्याः पश्चान्निरसनोपवेशने कृत्वोपविश्य यूपायाज्यमानायानुब्रूहि इति प्रेषितः- हिम्, भूर्भुवःस्वरो३म्

अञ्जन्ति त्वामध्वरे देवयन्तो वनस्पते मधुना दैव्येन । 

यदूर्ध्वस्तिष्ठा द्रविणेह धत्ताद्यद्वा क्षयो मातुरस्या उपस्थो३म् [३ । ८ । १]

अञ्जन्ति त्वामध्वरे देवयन्तो वनस्पते मधुना दैव्येन । 

यदूर्ध्वस्तिष्ठा द्रविणेह धत्ताद्यद्वा क्षयो मातुरस्या उपस्थो३म्

अञ्जन्ति त्वामध्वरे देवयन्तो वनस्पते मधुना दैव्येन ।  इत्युत्तमेन वचनेनार्धर्च आरमेत् । 

यूपायोच्छ्रीयमाणायानुब्रूहि इति प्रेषितः-

यदूर्ध्वस्तिष्ठा द्रविणेह धत्ताद्यद्वा क्षयो मातुरस्या उपस्थो३म्

उच्छ्रयस्व वनस्पते वर्ष्मन् पृथिव्या अधि ।  सुमिती मीयमानो वर्चोधा यज्ञवाहसो३ं [३ । ८ । ३]

समिद्धस्य श्रयमाणह् पुरस्ताद् ब्रह्म वन्वानो अजरं सुवीरम् । 

आरे अस्मदमतिं बाधमान उच्छ्रयस्व महते सौभगायो३म्

ऊर्ध्व ऊ षु ण ऊतये तिष्ठा देवो न सविता ।  ऊर्ध्वो वाजस्य सनिता यदञ्जिभिर्वाघद्भिर्विह्वयामहो३म्

ऊर्ध्वो नः पाह्यंहसो नि केतुना विश्वं समत्रिणं दह । 

कृधी न ऊर्ध्वाञ्चरथाय जीवसे विदा देवेषु नो दुवो३ं १ ३६ १३-१४

जातो जायते सुदिनत्वे अह्नां समर्य आविदथे वर्धमानः ।  इत्यर्धर्च आरमेत् । 

यूपाय परिवीयमाणायानुब्रूहि इति प्रेषितः-

पुनन्ति धीरा अपसो मनीषा देवया विप्र उदियर्ति वाचो३ं ३ ८ ५

युवा सुवासाः परिवीत आगात् स उ श्रेयान् भवति जायमानः । 

तं धीरासः कवय उन्नयन्ति स्वाध्यो मनसा देवयन्तो३म् ॥  ३८४ इति त्रिः परिदध्यात् । 

आतिथ्यवदग्निमन्थनम् कृताकृतावाज्यभगौ होतरेहि इत्युक्ते नमः प्रवक्त्रे इत्यादि सामिधेन्यां पृथुपाजा अमर्त्यः इति द्वे धाय्ये आवपेत-

शोचिष्केशस्तमीमहो३ं

[[६४]]

पृथुपाजा अमर्त्यो घृतनिर्णिक् स्वाहुतः ।  अग्निर्यज्ञस्य हव्यवो३ं [३ । २७ । ५]

तं सबाधो यतस्रुच इत्था धिया यज्ञवन्तः ।  आ चक्रुरग्निमूतयो३ं [३ । २७ । ६]

समिद्धो अग्न आहुत इत्यादि । 

आवाहने- अग्निमग्न आ३वह ।  सोममा३वह ।  अग्नीषोमावा३वह वनस्पतिमा३वह देवाँ आज्यपाँ आ३वहेत्यादि ।  समानमा संमार्गतृणैः संमार्जनात् सम्मार्गैः सम्मृज्याप उपस्पृश्य प्रवृताहुतीर्जुहुयात्-

जुष्टो वाचे भूयासं जुष्टो वाचस्पतये देवि वाक् । 

यद्वाचो मधुमत्तमं तस्मिन्माधाः सरस्वत्यै वाचे स्वाहा ॥ 

पुनरादाय पञ्चविग्रायं जुहोति- स्वाहा वाचे ।  स्वाहा वाचस्पतये ।  स्वाहा सरस्वत्यै ।  स्वाहा सरस्वते ।  महोभ्यः संमहोभ्यः स्वाहा ।  सौत्येऽहन्येवायं होमो नान्यस्मिन्नित्येके प्रशास्तस्तीर्थेन प्रपद्यस्व इति प्रशास्तारं सम्प्रेष्यति तीर्थेनागत्य प्रत्यङ्मुखायावस्थिताय प्रशास्त्रे दण्डं प्रयच्छेद्दक्षिणोत्तराभ्यां पाणिभ्याम्- मित्रावरुणयोस्त्वा बाहुभ्यां प्रशास्त्रोः प्रशिषा प्रयच्छामि इति तथायुक्ताभ्यां दक्षिणोत्तराभ्यां पाणिभ्यामेव प्रशास्ता होतृपाण्योरधस्ताद्गृहीत्वा- मित्रावरुणयोस्त्वा बाहुभ्यां प्रशास्त्रोः प्रशिषा प्रतिगृह्णाम्यवक्रो विथुरो भूयासम् इति प्रतिगृह्योत्तरेण होतारमतिव्रजेद्दक्षिणेन दण्डं हरेन्नचानेन संस्पृशेदात्मानं वान्यं वा प्रैषवचनात् होता दण्डं प्रदाय मैत्रावरुणमग्रतः कृत्वोत्तरेण हविर्धाने अतिव्रज्य पूर्वया द्वारा सदः प्रपद्योत्तरेणा यथा स्वं धिष्ण्यावतिव्रज्य पश्चात् स्वस्य धिष्ण्यस्य निरसनोपवेशने कृत्वोपविशति प्रशास्ता स्वस्य धिष्ण्यस्य पश्चात् प्रह्वोऽवतिष्ठते होता जानुशिरसा बर्हिरुपस्पृश्य भूपतये नम इत्यादि स्रुगादापनान्तं ब्रूयात् अध्वर्युणा समिद्भ्यः प्रेष्य इत्यादि प्रेषितः प्रशास्ता वेद्यां दण्डमवष्टभ्य प्रैषैर्होतारं प्रेष्यति होता यजत्याप्रीभिः प्रैषसलिङ्गाभिः ।  समिद्धो अग्निः इति शुनकानामाप्रीसूक्तम् जुषस्व नः समिधम् इति वसिष्ठानाम् समिद्धो अद्य मनुष इति वसिष्ठशुनकवर्जानामितरेषां सर्वेषामिदमाप्रीसूक्तम् यथाऋषि वा

प्रशास्ता- होता यक्षदग्निं समिधा सुषमिधा समिद्धं नाभापृथिव्याः सङ्गथे वामस्य । 

वर्ष्मन् दिव इळस्पदे वेत्वाज्यस्य होतर्यज ॥ 

होता- ये३ यजामहे समिद्धो अद्य मनुषो दुरोणे देवो देवान् यजसि जातवेदः । 

आ च वह मित्रमहश्चिकित्वान् त्वं दूतः कविरसि प्रचेता३ वौ३षट् ॥ १ ॥ 

प्रशास्ता- होता यक्षत्तनूनपातमदितेर्गर्भं भुवनस्य गोपाम् । 

मध्वाद्य देवो देवेभ्यो देवयानान् पथो अनक्तु वेत्वाज्यस्य होतर्यज ॥ 

प्रशास्ता- होता यक्षन्नराशंसं नृशस्त्रं नॄँःप्रणेत्रं । 

गोभिर्वपावान्त्स्याद्वीरैः शक्तीवान् रथैः प्रथमया वा हिरण्यैश्चन्द्री वेत्वाज्यस्य होतर्यज इति वसिष्ठशुनकात्रिवध्र्यश्वराजन्यानां प्रैषः

होता- ये३ यजामहे तनूनपात् पथ ऋतस्य यानान्मध्वा समञ्जस्त्स्वदया सुजिह्व । 

मन्मानि धीभिरुत यज्ञमृन्धन् देवत्रा च कृणुह्यध्वरं ना३ वौ३षट् ॥ २ ॥ 

[[६५]]

प्रशास्ता- होता यक्षदग्निमिळ ईळितो देवो देवाँ आवक्षद्दूतो हव्यवाळमूरः । 

उपेमं यज्ञमुपेमां देवो देवहूतिमवतु वेत्वाज्यस्य होतर्यज ॥ 

होता- ये३ यजामहे आजुह्वान ईड्यो वन्द्यश्चायाह्यग्ने वसुभिः सजोषाः । 

त्वं देवानामसि यह्व होता स एनान् यक्षीषितो यजीया३ न्वौ३षट् ॥ ३ ॥ 

प्रशास्ता- होता यक्षद्बर्हिः सुष्टरीमोर्णम्रदा अस्मिन् यज्ञे वि च प च प्रथतां स्वासस्थं देवेभ्यः । 

एमेनदद्य वसवो रुद्रा आदित्याः सदन्तु प्रियमिन्द्रस्यास्तु वेत्वाज्यस्य होतर्यज ॥ 

होता- ये३ यजामहे प्राचीनं बर्हिः प्रदिशा पृथिव्या वस्तोरस्या वृज्यते अग्रे अह्नाम् । 

व्यु प्रथते वितरं वरीयो देवेभ्यो अदितये स्योना३ं वौ३षट् ॥ ४ ॥ 

प्रशास्ता- होता यक्षद्दुर ऋष्वाः कवष्योकोषधावनीरुदाताभिर्जिहतां विपक्षोभिः श्रयन्ताम् । 

सुप्रायणा अस्मिन् यज्ञे विश्रयन्तामृतावृधो व्यन्त्वाज्यस्य होतर्यज ॥ 

होता- ये३ यजामहे व्यचस्वतीरुर्विया वि श्रयन्तां पतिभ्यो न जनयः शुम्भमानाः । 

देवीर्द्वारो बृहतीर्विश्वमिन्वा देवेभ्यो भवत सुप्रायणा३ वौ३षट् ॥ ५ ॥ 

प्रशास्ता- होता यक्षदुषासानक्ता बृहती सुपेशसा नॄँः पतिभ्यो योनिं कृण्वाने । 

संस्मयमाने इन्द्रेण देवैरेदं बर्हिः सीदतां वीतामाज्यस्य होतर्यज ॥ 

होता- ये३ यजामहे आ सुष्वयन्ती यजते उपाके उषासानक्ता सदतां नि योनौ । 

दिव्ये योषणे बृहती सुरुक्मे अधि श्रियं शुक्रपिशं दधाने३ वौ३षट् ॥ ६ ॥ 

प्रशास्ता- होता यक्षद्दैव्याहोतारा मन्द्रा पोतारा कवी प्रचेतसा । 

स्विष्टमद्यान्यः करदिषा स्वभिगूर्तमन्य ऊर्जासतवसेमं यज्ञं दिवि देवेषु धत्तां वीतामाज्यस्य होतर्यज ॥ 

होता- ये३ यजामहे दैव्या होतारा प्रथमा सुवाचा मिमाना यज्ञं मनुषो यजध्यै । 

प्रचोदयन्ता विदथेषु कारू प्राचीनं ज्योतिः प्रदिशा दिशन्ता३ वौ३षट् ॥ ७ ॥ 

प्रशास्ता- होता यक्षत्तिस्रो देवीरपसामपस्तमा अच्छिद्रमद्येदमपस्तन्वताम् । 

देवेभ्यो देवीर्देवमपो व्यन्त्वाज्यस्य होतर्यज ॥ 

होता- ये३ यजामह आ नो यज्ञं भारती तूयमेत्विळा मनुष्वदिह चेतयन्ती । 

तिस्रो देवीर्बर्हिरेदं स्योनं सरस्वती स्वपसः सदन्तू३ वौ३षट् ॥ ८ ॥ 

प्रशास्ता- होता यक्षत्त्वष्टारमचिष्टुमपाकं रेतोधां विश्रवसं यशोधाम् । 

पुरुरूपमकामकर्शनं सुपोषः पोषैः स्यात् सुवीरो वीरैर्वेत्वाज्यस्य होतर्यज ॥ 

होता- ये३ यजामहे य इमे द्यावापृथिवी जनित्री रूपैरपिंशद्भुवनानि विश्वा । 

तमद्य होतरिषितो यजीयान् देवं त्वष्टारमिह यक्षि विद्वा३ न्वौ३षट् ॥ ९ ॥ 

प्रशास्ता- होता यक्षद्वनस्पतिमुपावस्रक्षद्धियो जोष्टारं शशमं नरः । 

[[६६]]

स्वदात्स्वधितिर् ऋतुथाद्य देवो देवेभ्यो हव्यवाड् वेत्वाज्यस्य होतर्यज ॥ 

होता- ये३ यजामह उपावसृज त्मन्या समञ्जन् देवानां पाथ ऋतुथा हवींषि । 

वनस्पतिः शमिता देवो अग्निः स्वदन्तु हव्यं मधुना घृतेना३ वौ३षट् ॥ १० ॥ 

पर्यग्नये क्रियमाणायानुब्रूहि इति प्रेषितो मैत्रावरुणः-

अग्निर्होता नो अध्वरे वाजी सन् परिणीयते ।  देवो देवेषु यज्ञियों३ इति त्रिः

परि त्रिविष्ट्यध्वरं यात्यग्नी रथीरिव ।  आ देवेषु प्रियो दधों३

परि वाजपतिः कविरग्निर्हव्यान्यक्रमीत् ।  दधद्रत्नानि दाशुषो३म् ॥  इति त्रिः परिदध्यात् । 

अध्रिगवे प्रेष्य इति उपप्रेष्य होतर्हव्या देवेभ्यः इति वाध्वर्युणोक्ते प्रशास्ता- अजैदग्निरसनद्वाजं नि देवो देवेभ्यो हव्यवाट् प्राञ्जोभिर्हिन्वानो धेनाभिः कल्पमानो यज्ञस्यायुः प्रतिरन्नुपप्रेष्य होतार्हव्या देवेभ्यः ।  इति प्रैषमुक्त्वान्तर्वेदि दण्डं निदध्यात्

होता- दैव्याः शमितार आरभध्वमुत मनुष्या उपनयत मेध्यादुर आशासाना मेधपतिभ्यां मेधम् ।  प्रास्मा अग्निं भरत स्तृणीत बर्हिरन्वेनं माता मन्यतामनु पितानु भ्राता सगर्भ्योऽनु सखा सयूथ्यः ।  उदीचीनाँ अस्य पदो निधत्तात् सूर्यं चक्षुर्गमयताद्वातं प्राणमन्ववसृजतादन्तरिक्षमसुं दिशः श्रोत्रं पृथिवीं शरीरम् ।  एकधास्य त्वचमाच्छ्यतात् पुरा नाभ्या अपिशसो वपामुत्खिदतादन्तरेवोष्माणं वारयध्वात् ।  श्येनमस्य वक्षः कृणुतात् प्रशसा बाहू शला दोषणी कश्यपे वांसाच्छिद्रे श्रोणी कवषोरूस्रे कपर्णाष्ठीवन्ता षड्विंशतिरस्य वंक्रयस्ता अनुष्ठ्यो च्यावयताद्गात्रं गात्रमस्यानूनं कृणुतात् ।  ऊवध्यगोहं पार्थिवं खनतात् ।  (उपांशु) अस्ना रक्षः संसृजतात् ।  वनिष्ठुमस्यमाराविष्टोरूकम्मन्यमाना नेद्वस्तोके तनये रवितारवत् (उपांशु) शमितारः ।  अध्रिगो शमीध्वं सुशमि शमीध्वं शमीध्वमध्रिगा३ उ (उपांशु) अपाप ।  अध्रिगो शमीध्वं सुशमि शमीध्वं शमीध्वमध्रिगा३ उ (उपांशु) अपाप ।  अध्रिगो शमीध्वं सुशमि शमीध्वं शमीध्वमध्रिगा३ उ (उपांशु) अपाप ।  शमितारो यदत्र सुकृतं कृणवथास्मासु तद्यद्दुष्कृतमन्यत्र तत् इति जपित्वा दक्षिणावृदावर्तते मैत्रावरुणश्च सव्यावृतौ ब्रह्मयजमानौ संज्ञप्ते पशौ पुनरावर्तेरन् वपायां श्रप्यमाणायां स्तोकेभ्योऽनुब्रूहि इति प्रेषितो मैत्रावरुणस्तिष्ठन् दण्डमादाय-

जुषस्व सप्रथस्तमं वचो देवप्सरस्तमम् ।  हव्या जुह्वान आसनो३म् इति त्रिः

इमं नो यज्ञममृतेषु धेहीमा हव्या जातवेदो जुषस्व । 

स्तोकानामग्ने मेदसो घृतस्य होतः प्राशान प्रथमो निषद्यो३ं

घृतवन्तः पावक ते स्तोकाश्चोतन्ति मेदसः । 

स्वधर्मं देववीतये श्रेष्ठं नो धेहि वार्यो३ं

तुभ्यं स्तोका घृतश्चुतोऽग्ने विप्राय सन्त्य । 

ऋषिःश्रेष्ठःसमिध्यसे यज्ञस्य प्राविता भवो३ं

तुभ्यं श्चोतन्त्यध्रिगो शचीवः स्तोकासो अग्ने मेदसो घृतस्य । 

[[६७]]

कविशस्तो बृहतो भानुनागा हव्या जुषस्व मेधिरो३

मोजिष्ठं ते मध्यतो मेद उद्भृतं प्र ते वयं ददामहे । 

श्चोतन्ति ते वसो स्तोका अधि त्वचि प्रति तान् देवशो विहो३म् ॥  इति त्रिः परिदध्यात् । 

होता निरसनोपवेशने कृत्वा अग्निर्होता वेतु इत्युत्तमप्रयाजार्थं स्रुगादापनं ब्रूयात् स्वाहाकृतीभ्यः प्रेष्य इत्युक्ते

प्रशास्ता- होता यक्षदग्निं स्वाहाज्यस्य स्वाहा मेदसः स्वाहा स्तोकानां स्वाहा स्वाहाकृतीनां स्वाहा हव्यसूक्तीनाम् ।  स्वाहा देवा आज्यपा जुषाणा अग्न आज्यस्य व्यन्तु होतर्यज ॥ 

होता- ये३ यजामहे सद्यो जातो व्यमिमीत यज्ञमग्निर्देवानामभवत् पुरोगाः । 

अस्य होतुः प्रदिश्यृतस्य वाचि स्वाहाकृतं हविरदन्तु देवा३ वौ३षट् ॥ ११ ॥  इति प्रयाजाः

यथाऋषि पक्षे तु- कण्वाङ्गिरोऽगस्त्यशुनका विश्वामित्रोऽत्रिरेव च

वसिष्ठः कश्यपो वाध्र्यश्वो जमदग्निरथोत्तमः

कण्वानाम्- ये३ यजामहे सुसमिद्धो न आवह देवाँ अग्ने हविष्मते ।  होतः पावक यक्षि चा३ वौ३षट् ॥ 

ये३ यजामहे मधुमन्तं तनूनपाद्यज्ञं देवेषु नः कवे ।  अद्या कृणुहि वीतया३ इ वौ३षट् ॥ 

ये३ यजामह अग्ने सुखतमे रथे देवाँ ईळित आ वह ।  असि होता मनुर्हिता३ वौ३षट् ॥ 

ये३ यजामहे स्तृणीत बर्हिरानुषग्घृतपृष्ठं मनीषिणः ।  यत्रामृतस्य चक्षणा३ं वौ३षट् ॥ 

ये३ यजामहे वि श्रयन्तामृतावृधो द्वारो देवीरसश्चतः ।  अद्या नूनं च यष्टवा३ इ वौ३षट् ॥ 

ये३ यजामहे नक्तोषासा सुपेशसास्मिन् यज्ञ उप ह्वये ।  इदं नो बर्हिरासदा३ इ वौ३षट् ॥ 

ये३ यजामहे ता सुजिह्वा उप ह्वये होतारा दैव्या कवी ।  यज्ञं नो यक्षतामिमा३ं वौ३षट् ॥ 

ये३ यजामह इळा सरस्वती मही तिस्रो देवीर्मयोभुवः ।  बर्हिः सीदन्त्वस्रिधा३ वौ३षट् ॥ 

ये३ यजामह इह त्वष्टारमग्रियं विश्वरूपमुपह्वये ।  अस्माकमस्तु केवला३ वौ३षट् ॥ 

ये३ यजामह अव सृजा वनस्पते देव देवेभ्यो हविः ।  प्र दातुरस्तु चेतना३ं वौ३षट् ॥ 

ये३ यजामहे स्वाहा यज्ञं कृणोतनेन्द्राय यज्वनो गृहे ।  तत्र देवाँ उप ह्वया३ इ वौ३षट् ॥  १ १३ १-१२

अङ्गिरसाम्- ये३ यजामहे समिद्धो अग्न आ वह देवाँ अद्य यतस्रुचे ।  तन्तुं तनुष्व पूर्व्यं सुतसोमाय दाशुषा३ इ वौ३षट् ॥ 

ये३ यजामहे घृतवन्तमुप मासि मधुमन्तं तनूनपात् ।  यज्ञं विप्रस्य मावतः शशमानस्य दाशुषा३ वौ३षट् ॥ 

ये३ यजामह ईळितो अग्न आ वहेन्द्रं चित्रमिह प्रियम् ।  इयं हि त्वा मतिर्ममाच्छा सुजिह्व वच्यता३ इ वौ३षट् ॥ 

ये३ यजामहे स्तृणानासो यतस्रुचो बर्हिर्यज्ञे स्वध्वरे ।  वृञ्जे देवव्यचस्तममिन्द्राय शर्म सप्रथा३ वौ३षट् ॥ 

ये३ यजामहे वि श्रयन्तामृतावृधः प्रयै देवेभ्यो महीः ।  पावकासः पुरुस्पृहो द्वारो देवीरसश्चता३ वौ३षट् ॥ 

[[६८]]

ये३ यजामह आ भन्दमाने उपाके नक्तोषासा सुपेशसा ।  यह्वी ऋतस्य मातरा सीदतां बर्हिरा सुमा३ द्वौ३षट् ॥ 

ये३ यजामहे मन्द्रजिह्वा जुगुर्वणी होतारा दैव्या कवी ।  यज्ञं नो यक्षतामिमं सिध्रमद्य दिविस्पृशा३ं वौ३षट् ॥ 

ये३ यजामहे शुचिर्देवेष्वर्पिता होत्रा मरुत्सु भारती ।  इळा सरस्वती मही बर्हिः सीदन्तु यज्ञिया३ वौ३षट् ॥ 

ये३ यजामहे तन्नस्तुरीपमद्भुतं पुरु वारं पुरु त्मना ।  त्वष्टा पोषाय वि ष्यतु राये नाभा नो अस्मयू३ र्वौ३षट् ॥ 

ये३ यजामह अवसृजन्नुप त्मना देवान् यक्षि वनस्पते ।  अग्निर्हव्या सुषूदति देवो देवेषु मेधिरा३ वौ३षट् ॥ 

ये३ यजामहे पूषण्वते मरुत्वते विश्वदेवाय वायवे ।  स्वाहा गायत्रवेपसे हव्यमिन्द्राय कर्तना३ वौ३षट् ॥  १ १४२ १-१३

अगस्त्यानाम्- ये३ यजामहे समिद्धो अद्य राजसि देवो देवैः सहस्रजित् ।  दूतो हव्या कविर्वहा३ वौ३षट् ॥ 

ये३ यजामहे तनूनपादृतं यते मद्वा यज्ञः समज्यते ।  दधत् सहस्रिणीरिषा३ वौ३षट् ॥ 

ये३ यजामह आजुह्वानो न ईड्यो देवाँ आ वक्षि यज्ञियान् ।  अग्ने सहस्रसा असी३ वौ३षट् ॥ 

ये३ यजामहे प्राचीनं बर्हिरोजसा सहस्रवीरमस्तृणन् ।  यत्रादित्या विराजथा३ वौ३षट् ॥ 

ये३ यजामहे विराट् सम्राड्विभ्वीः प्रभ्वीर्बह्वीश्च भूयसीश्च याः ।  दुरो घृतान्यक्षरा३ न्वौ३षट् ॥ 

ये३ यजामहे सुरुक्मे हि सुपेशसाधि श्रिया विराजतः ।  उषासावेह सीदता३ं वौ३षट् ॥ 

ये३ यजामहे प्रथमा हि सुवाचसा होतारा दैव्या कवी ।  यज्ञं नो यक्षतामिमा३ं वौ३षट् ॥ 

ये३ यजामहे भारतीळे सरस्वती या वः सर्वा उपब्रुवे ।  ता नश्चोदयत श्रिया३ इ वौ३षट् ॥ 

ये३ यजामहे त्वष्टा रूपाणि हि प्रभुः पशून् विश्वान् त्स्मानजे ।  तेषां नः स्फातिमा यजा३ वौ३षट् ॥ 

ये३ यजामह उप त्मना वनस्पते पाथो देवेभ्यः सृज ।  अग्निर्हव्यानि सिष्वदा३ द्वौ३षट् ॥ 

ये३ यजामहे पुरोगा अग्निर्देवानां गायत्रेण समज्यते ।  स्वाहाकृतीषु रोचता३ इ वौ३षट् ॥ १ १८८ १-११

शुनकानाम्- ये३ यजामहे समिद्धो अग्निर्निहितः पृथिव्यां प्रत्यङ् विश्वानि भुवनान्यस्थात् । 

होता पावकः प्रदिवः सुमेधा देवो देवान् यजत्वग्निरर्हा३ न्वौ३षट् ॥ 

प्रशास्ता- होता यक्षन्नराशंसं नृशस्त्रं नॄँःप्रणेत्रं । 

गोभिर्वपावान्त्स्याद्वीरैः शक्तीवान् रथैः प्रथमया वा हिरण्यैश्चन्द्री वेत्वाज्यस्य होतर्यज इति शुनकानां द्वितीयः प्रैषः

ये३ यजामहे नराशंसः प्रति धामान्यञ्जन् तिस्रो दिवः प्रति मह्ना स्वर्चिः । 

घृतप्रुषा मनसा हव्यमुन्दन् मूर्धन् यज्ञस्य समनक्तु देवा३ न्वौ३षट् ॥ 

ये३ यजामह ईळितो अग्ने मनसा नो अर्हन् देवान् यक्षि मानुषात् पूर्वो अद्य । 

स आ वह मरुतां शर्धो अच्युतमिन्द्रं नरो बर्हिषदं यजध्वा३ं वौ३षट् ॥ 

ये३ यजामहे देव बर्हिर्वर्धमानं सुवीरं स्तीर्णं राये सुभरं वेद्यस्याम् । 

[[६९]]

घृतेनाक्तं वसवः सीदतेदं विश्वे देवा आदित्या यज्ञियासा३ वौ३षट् ॥ 

ये३ यजामहे वि श्रयन्तामुर्विया हूयमाना द्वारो देवीः सुप्रायणा नमोभिः । 

व्यचस्वतीर्वि प्रथन्तामजुर्या वर्णं पुनाना यशसं सुवीरा३ं वौ३षट् ॥ 

ये३ यजामहे साध्वपांसि सनता न उक्षिते उषासानक्ता वय्येव रण्विते । 

तन्तुं ततं संवयन्ती समीची यज्ञस्य पेशः सुदुघे पयस्वती३ वौ३षट् ॥ 

ये३ यजामहे दैव्या होतारा प्रथमा विदुष्टर ऋजु यक्षतः समृचा वपुष्टरा । 

देवान् यजन्तावृतुथा समञ्जतो नाभा पृथिव्या अधि सानुषु त्रिषू३ वौ३षट् ॥ 

ये३ यजामहे सरस्वती साधयन्ती धियं न इळा देवी भारती विश्वतूर्तिः । 

तिस्रो देवीः स्वधया बर्हिरेदमच्छिद्रं पान्तु शरणं निषद्या३ वौ३षट् ॥ 

ये३ यजामहे पिशङ्गरूपः सुभरो वयोधाः श्रुष्टी वीरो जायते देवकामः । 

प्रजां त्वष्टा विष्यतु नाभिमस्मे अथा देवानामप्येतु पाथा३ वौ३षट् ॥ 

ये३ यजामहे वनस्पतिरवसृजन्नुप स्थादग्निर्हविः सूदयाति प्र धीभिः । 

त्रिधा समक्तं नयतु प्रजानन् देवेभ्यो दैव्यः शमितोप हव्या३ं वौ३षट् ॥  २ ३ १-११

विश्वामित्राणाम्- ये३ यजामहे समित्समित् सुमना बोध्यस्मे शुचाशुचा सुमतिं रासि वस्वः । 

आ देव देवान् यजथाय वक्षि सखा सखीन् त्सुमना यक्ष्यग्ने३ वौ३षट् ॥ 

ये३ यजामहे यं देवासस्त्रिरहन्नायजन्ते दिवेदिवे वरुणो मित्रो अग्निः । 

सेमं यज्ञं मधुमन्तं कृधी नस्तनूनपाद् घृतयोनिं विधन्ता३ं वौ३षट् ॥ 

ये३ यजामहे प्र दीधितिर्विश्ववारा जिगाति होतारमिळः प्रथमं यजध्यै । 

अच्छा नमोभिर्वृषभं वन्दध्यै स देवान् यक्षदिषितो यजीया३ न्वौ३षट् ॥ 

ये३ यजामह ऊर्ध्वो वां गातुरध्वरे अकार्यूर्ध्वा शोचींषि प्रस्थिता रजांसि । 

दिवो वा नाभा न्यसादि होता स्तृणीमहि देवव्यचा वि बर्ही३ र्वौ३षट् ॥ 

ये३ यजामहे सप्त होत्राणि मनसा वृणाना इन्वन्तो विश्वं प्रति यन्नृतेन । 

नृपेशसो विदथेषु प्र जाता अभी३मं यज्ञं वि चरन्त पूर्वी३ र्वौ३षट् ॥ 

ये३ यजामह आ भन्दमाने उषसा उपाके उत स्मयेते तन्वा३ विरूपे । 

यथा नो मित्रो वरुणो जुजोषदिन्द्रो मरुत्वाँ उत वा महोभी३ र्वौ३षट् ॥ 

ये३ यजामहे दैव्या होतारा प्रथमा न्यृञ्जे सप्त पृक्षासः स्वधया मदन्ति । 

ऋतं शंसन्त ऋतमित्त आहुरनु व्रतं व्रतपा दीध्याना३ वौ३षट् ॥ 

ये३ यजामह आ भारती भारतीभिः सजोषा इळा देवी मनुष्येभिरग्निः । 

[[७०]]

सरस्वती सारस्वतेभिरर्वाक् तिस्रो देवीर्बर्हिरेदं सदन्तू३ वौ३षट् ॥ 

ये३ यजामहे तन्नस्तुरीपमधपोषयित्नु देव त्वष्टर्विरराणः स्यस्व । 

यतो वीरः कर्मण्यः सुदक्षो युक्तग्रावा जायते देवकामा३ वौ३षट् ॥ 

ये३ यजामहे वनस्पतेऽव सृजोप देवानग्निर्हविः शमिता सूदयाति । 

सेदु होता सत्यतरो यजाति यथा देवानां जनिमानि वेदा३ वौ३षट् ॥ 

ये३ यजामह आ याह्यग्ने समिधानो अर्वाङिन्द्रेण देवैः सरथं तुरेभिः । 

बर्हिर्न आस्तामदितिः सुपुत्रा स्वाहा देवा अमृता मादयन्ता३ं वौ३षट् ॥  ३ ४ १-११

अत्रीणाम्- ये३ यजामहे सुसमिद्धाय शोचिषे घृतं तीव्रं जुहोतन ।  अग्नये जातवेदसा३ इ वौ३षट् ॥ 

प्रशास्ता- होता यक्षन्नराशंसं नृशस्त्रं नॄँःप्रणेत्रं । 

गोभिर्वपावान्त्स्याद्वीरैः शक्तीवान् रथैः प्रथमया वा हिरण्यैश्चन्द्री वेत्वाज्यस्य होतर्यज इत्यत्रीणां द्वितीयः प्रैषः

ये३ यजामहे नराशंसः सुषूदतीमं यज्ञमदाभ्यः ।  कविर्हि मधुहस्त्या३ वौ३षट् ॥ 

ये३ यजामह ईळितो अग्न आ वहेन्द्रं चित्रमिह प्रियम् ।  सुखै रथेभिरूतया३ इ वौ३षट् ॥ 

ये३ यजामह ऊर्णम्रदा वि प्रथस्वाभ्य१र्का अनूषत ।  भवा नः शुभ्र सातया३ इ वौ३षट् ॥ 

ये३ यजामहे देवीर्द्वारो विश्रयध्वं सुप्रायणा न ऊतये ।  प्रप्र यज्ञं पृणीतना३ वौ३षट् ॥ 

ये३ यजामहे सुप्रतीके वयोवृधा यह्वी ऋतस्य मातरा ।  दोषामुषासमीमहा३ इ वौ३षट् ॥ 

ये३ यजामहे वातस्य पत्मन्नीळिता दैव्या होतारा मनुषः ।  इमं नो यज्ञमागता३ं वौ३षट् ॥ 

ये३ यजामह इळा सरस्वती तिस्रो देवीर्मयोभुवः ।  बर्हिः सीदन्त्वस्रिधा३ वौ३षट् ॥ 

ये३ यजामहे शिवस्त्वष्टरिहा गहि विभुः पोष उत त्मना ।  यज्ञेयज्ञे न उदवा३ वौ३षट् ॥ 

ये३ यजामहे यत्र वेत्थ वनस्पते देवानां गुह्या नामानि ।  तत्र हव्यानि गामया३ वौ३षट् ॥ 

ये३ यजामहे स्वाहाग्नये वरुणाय स्वाहेन्द्राय मरुद्भ्यः ।  स्वाहा देवेभ्यो हवी३ र्वौ३षट् ॥  ५ ५ १-११

वसिष्ठानाम्- ये३ यजामहे जुषस्व नः समिधमग्ने अद्य शोचा बृहद्यजतं धूममृण्वन् । 

उप स्पृश दिव्यं सानु स्तूपैः सं रश्मिभिस्ततन सूर्यस्या३ वौ३षट् ॥ 

प्रशास्ता- होता यक्षन्नराशंसं नृशस्त्रं नॄँः प्रणेत्रं । 

गोभिर्वपावान् त्स्याद्वीरैः शक्तीवान् रथैः प्रथमया वा हिरण्यैश्चन्द्री वेत्वाज्यस्य होतर्यज इति वसिष्ठानां द्वितीयः प्रैषः

ये३ यजामहे नराशंसस्य महिमानमेषामुप स्तोषाम यजतस्य यज्ञैः । 

ये सुक्रतवः शुचयो धियन्धाः स्वदन्ति देवा उभयानि हव्या३ वौ३षट् ॥ 

[[७१]]

ये३ यजामह ईळेन्यं वो असुरं सुदक्षमन्तर्दूतं रोदसी सत्यवाचम् । 

मनुष्वदग्निं मनुना समिद्धं समध्वराय सदमिन्महेमाा३ वौ३षट् ॥ 

ये३ यजामहे सपर्यवो भरमाणा अभिज्ञु प्र वृञ्जते नमसा बर्हिरग्नौ । 

आजुह्वाना घृतपृष्ठं पृषद्वदध्वर्यवो हविषा मर्जयध्वा३ं वौ३षट् ॥ 

ये३ यजामहे स्वाध्यो३ वि दुरो देवयन्तोऽशिश्रयू रथयुर्देवताता । 

पूर्वी शिशुं न मातरा रिहाणे समग्रुवो न समनेष्वञ्जा३ न्वौ३षट् ॥ 

ये३ यजामह उत योषणे दिव्ये मही न अषासानक्ता सुदुघेव धेनुः । 

बर्हिषदा पुरुहूते मघोनी आ यज्ञिये सुविताय श्रयेता३ं वौ३षट् ॥ 

ये३ यजामहे विप्रा यज्ञेषु मानुषेषु कारू मन्ये वां जातव्वेदसा यजध्यै । 

ऊर्ध्वं नो अध्वरं कृतं हवेषु ता देवेषु वनथो वार्याणी३ वौ३षट् ॥ 

ये३ यजामह आ भारती भारतीभिः सजोषा इळा देवी मनुष्येभिरग्निः । 

सरस्वती सारस्वतेभिरर्वाक् तिस्रो देवीर्बर्हिरेदं सदन्तू३ वौ३षट् ॥ 

ये३ यजामहे तन्नस्तुरीपमधपोषयित्नु देव त्वष्टर्विरराणः स्यस्व । 

यतो वीरः कर्मण्यः सुदक्षो युक्तग्रावा जायते देवकामा३ वौ३षट् ॥ 

ये३ यजामहे वनस्पतेऽव सृजोप देवानग्निर्हविः शमिता सूदयाति । 

सेदु होता सत्यतरो यजाति यथा देवानां जनिमानि वेदा३ वौ३षट् ॥ 

ये३ यजामह आ याह्यग्ने समिधानो अर्वाङिन्द्रेण देवैः सरथं तुरेभिः । 

बर्हिर्न आस्तामदितिः सुपुत्रा स्वाहा देवा अमृता मादयन्ता३ं वौ३षट् ॥  ७ २ १-११

कश्यपानाम्- ये३ यजामहे समिद्धो विश्वतस्पतिः पवमानो वि राजति ।  प्रीणन् वृषा कनिक्रदा३ द्वौ३षट् ॥ 

ये३ यजामहे तनूनपात् पवमानः शृङ्गे शिशानो अर्षति ।  अन्तरिक्षेण रारजा३ द्वौ३षट् ॥ 

ये३ यजामह ईळेन्यः पवमानो रयिर्विराजति द्युमान् ।  मधोर्धाराभिरोजसा३ वौ३षट् ॥ 

ये३ यजामहे बर्हिः प्राचीनमोजसा पवमानः स्तृणन् हरिः ।  देवेषु देव ईयता३ इ वौ३षट् ॥ 

ये३ यजामह उदातैर्जिहते बृहद् द्वारो देवीर्हिरण्ययीः ।  पवमानेन सुष्टुता३ वौ३षट् ॥ 

ये३ यजामहे सुशिल्पे बृहती मही पवमानो वृषण्यति ।  नक्तोषासा न दर्शता३ इ वौ३षट् ॥ 

ये३ यजामह उभा देवा नृचक्षसा होतारा दैव्या हुवे ।  पवमान इन्द्रो वृषा३ वौ३षट् ॥ 

ये३ यजामहे भारती पवमानस्य सरस्वतीळा मही ।  इमं नो यज्ञमागमन् तिस्रो देवीः सुपेशसा३ वौ३षट् ॥ 

ये३ यजामहे त्वष्टारमग्रजां गोपां पुरोयावानमा हुवे ।  इदुरिन्द्रो वृषा हरिः पवमानः प्रजापती३ र्वौ३षट् ॥ 

ये३ यजामहे वनस्पतिं पवमान मध्वा समङ्ग्धि धारया ।  सहस्रवल्शं हरितं भ्राजमानं हिरण्यया३ं वौ३षट् ॥ 

[[७२]]

ये३ यजामहे विश्वे देवाः स्वाहाकृतिं पवमानस्या गत । 

वायुर्बृहस्पतिः सूर्योऽग्निरिन्द्रः सजोषसा३ वौ३षट् ॥  ९ ५ १-११

वाध्र्यश्वानाम्- ये३ यजामह इमां मे अग्ने समिधं जुषस्वेळस्पदे प्रति हर्या घृताचीम् । 

वर्ष्मन् पृथिव्याः सुदिनत्वे अह्नामूर्ध्वो भव सुक्रतो देवयज्या३ वौ३षट् ॥ 

प्रशास्ता- होता यक्षन्नराशंसं नृशस्त्रं नॄँःप्रणेत्रं । 

गोभिर्वपावाम् त्स्याद्वीरैः शक्तीवान् रथैः प्रथमया वा हिरण्यैश्चन्द्री वेत्वाज्यस्य होतर्यज इति कश्यपानां द्वितीयः प्रैषः

ये३ यजामह आ देवानामग्रयावेह यातु नराशंसो विश्वरूपेभिरश्वैः । 

ऋतस्य पथा नमसा मियेभो देवेभ्यो देवतमः सुषूदा३ द्वौ३षट् ॥ 

ये३ यजामहे शश्वत्तममीळते दूत्याय हविष्मन्तो मनुष्यासो अग्निम् । 

वहिष्ठैरश्वैः सुवृता रथेना देवान् वक्षि नि षदेह होता३ वौ३षट् ॥ 

ये३ यजामहे वि प्रथतां देवजुष्टं तिरश्चा दीर्घं द्राघ्मा सुरभि भूत्वस्मे । 

अहेळता मनसा देव बर्हिरिन्द्रज्येष्ठाँ उशतो यक्षि देवा३ न्वौ३षट् ॥ 

ये३ यजामहे दिवो वा सानु स्पृशता वरीयः पृथिव्या वा मात्रया वि श्रयध्वम् । 

उशतीर्द्वारो महिना महद्भिर्देवं रथं रथयुर्धारयध्वा३ं वौ३षट् ॥ 

ये३ यजामहे देवी दिवो दुहितरा सुशिल्पे उषासानक्ता सदतां नि योनौ । 

आ वां देवास उशती उशन्त उरौ सीदन्तु सुभगे उपस्था३ इ वौ३षट् ॥ 

ये३ यजामह ऊर्ध्वो ग्रावा बृहदग्निः समिद्धः प्रिया धामान्यदितेरुपस्थे । 

पुरोहितावृत्विजा यज्ञे अस्मिन् विदुष्टरा द्रविणमा यजेथा३ं वौ३षट् ॥ 

ये३ यजामहे तिस्रो देवीर्बर्हिरिदं वरीय आ सीदत चकृमा वः स्योनम् । 

मनुष्वद्यज्ञं सुधिता हवींषीळा देवी घृतपदी जुषन्ता३ वौ३षट् ॥ 

ये३ यजामहे देव त्वष्टर्यद्ध चारुत्वमानड् यदङ्गिरसामभवघ् सचाभूः । 

स देवानां पाथ उप प्र विद्वानुशन् यक्षि द्रविणोदः सुरत्ना३ वौ३षट् ॥ 

ये३ यजामहे वनस्पते रशनया नियूया देवानां पाथ उप वक्षि विद्वान् । 

स्वदाति देवः कृणद्धवींष्यवतां द्यावापृथिवी हवं मा३ इ वौ३षट् ॥ 

ये३ यजामह आग्ने वह वरुणमिष्टये न इन्द्रं दिवो मरुतो अन्तरिक्षात् । 

सीदन्तु बर्हिर्विश्व आ यजत्राः स्वाहा देवा अमृता मादयन्ता३ं वौ३षट् ॥  १० ७० १-११

जमदग्नीनां तु पूर्वमेवोक्तम् इति यथाऋषि पक्षे प्रयाजयाज्याः

[[७३]]

आज्यभागपक्षेऽनुवाकाय प्रेषितः प्रशास्ता-

अग्निर्वृत्राणि जङ्घनद् द्रविणस्युर्विपन्यया ।  समिद्धः शुक्र आहुतो३म् ॥ 

प्रैषार्थं प्रेषितः- होता यक्षदग्निमाज्यस्य जुषतां हविर्होतर्यज ॥ 

होता- ये३ यजामहे जुषाणो अग्निराज्यस्य वेतू३ वौ३षट् ॥ 

प्रशास्ता- त्वं सोमासि सत्पतिस्त्वं राजोत वृत्रहा ।  त्वं भद्रो असि क्रतो३म् ॥ 

होता यक्षत्सोममाज्यस्य जुषतां हविर्होतर्यज ॥ 

होता- ये३ यजामहे जुषाणः सोम आज्यस्य हविषो वेतू३ वौ३षट् ॥ 

वपायागे-

प्रशास्ता- अग्नीषोमाविमं सु मे शृणुतं वृषणाहवम् ।  प्रति सूक्तानि हर्यतं भवतं दाशुषे मयो३म् ॥ 

होता यक्षदग्नीषोमौ छागस्य वपाया मेदसो जुषेतां हविर्होतर्यज ॥ 

होता- ये३ यजामहे युवमेतानि दिवि रोचनान्यग्निश्च सोम सक्रतू अधत्तम् । 

युवं सिन्धूँरभिशस्तेरवद्यादग्नीषोमावमुञ्चतं गृभीता३ न्वौ३षट् ॥  [१ । ९३ । ५]

हुतायां वपायां सब्रह्मकाश्चात्वाले मार्जयन्ते मैत्रावरुणस्तु दण्डं निधाय मार्जयते

इ॒दमा॑पः॒ प्रव॑हत॒ यत्किञ्च॑ दुरि॒तं मयि॑ । 

यद्वा॒हम॑भिदु॒द्रोह॒ यद्वा॑ शे॒प उ॒तानृ॑तम् ॥  [१ । २३ । २२]

सुमित्र्या न आप ओषधयो भवन्तु दुर्मित्रास्तस्मै सन्तु योऽस्मान् द्वेष्टि यं च वयं द्विष्मः । 

तीर्थेन निष्क्रम्यासीत आ पुरोडाशश्रपणात्

पुरोळाशयागे-

प्रशास्ता- अग्नीषोमा यो अद्य वामिदं वचः सपर्यति ।  तस्मै धत्तं सुवीर्यं गवां पोषं स्वश्व्यो३म् ॥ 

होता यक्षदग्नीषोमौ पुरोळाशस्य जुषेतां हविर्होतर्यज ॥ 

होता- ये३ यजामह आन्यं दिवो मातरिश्वा जभारामथ्नादन्यं परिश्येनो अद्रेः । 

अग्नीषोमा ब्रह्मणा वावृधानोरुं यज्ञाय चक्रथुरु लोका३ं वौ३षट् ॥ 

पुरोडाशस्विष्टकृदि

[[७४]]

प्रशास्ता- इळामग्ने पुरुदंसं सनिं गोः शश्वत्तमं हवमानाय साध । 

स्यान्नः सूनुस्तनयो विजावाग्ने सा ते सुमतिर्भूत्वस्मो३म् ॥ 

होता यक्षदग्निं पुरोळाशस्य जुषतां हविर्होतर्यज ॥ 

होता-ये३ यजामहे स्वदस्व हव्या समिषो दिदीह्यस्मद्र्यक् सं मिमीहि श्रवांसि । 

विश्वाँ अग्ने पृत्सु तां जेषि शत्रूनहा विश्वा सुमना दीदिही ना३ वौ३षट् ॥  न निगमः

वाचस्पतिना इत्यादि इळामुपहूय भक्षयन्ति

मनोतायै संप्रेषितः प्रशास्ता-

त्वं ह्यग्ने प्रथमो मनोतास्या धियो अभवो दस्म होता । 

त्वं सीं वृषन्नकृणोर्दुष्टरीतु सहो विश्वस्मै सहसे सहध्यो३म् इति त्रिः

अधा होता न्यसीदो यजीयानिळस्पद इषयन्नीड्यः सन् । 

तं त्वा नरः प्रथमं देवयन्तो महो राये चितयन्तो अनु ग्मो३ं

वृतेव यन्तं बहुभिर्वसव्यै३स्ते रयिं जागृवांसो अनु ग्मन् । 

रुशन्तमग्निं दर्शतं बृहन्तं वपावन्तं विश्वहा दीदिवांसो३ं

पदं देवस्य नमसा व्यन्तः श्रवस्यवः श्रव आपन्नमृक्तम् । 

नामानि चिद्दधिरे यज्ञियानि भद्रायां ते रणयन्त संदृष्टो३ं

त्वां वर्धन्ति क्षितयः पृथिव्यां त्वां राय उभयासो जनानाम् । 

त्वं त्राता तरणे चेत्यो भूः पिता माता सदमिन् मानुषाणो३ं

सपर्येण्यः स प्रियो विक्ष्व१ग्निर्होता मन्द्रो नि षसादा यजीयान् । 

तं त्वा वयं दम आ दीदिवांसमुप ज्ञुबाधो नमसा सदमो३ं

तं त्वा वयं सुध्यो३ नव्यमग्ने सुम्नायव ईमहे देवयन्तः । 

त्वं विशो अनयो दीद्यानो दिवो अग्ने बृहता रोचनेनो३ं

विशां कविं विश्पतिं शश्वतीनां नितोशनं वृषभं चर्षणीनाम् । 

प्रेतीषणिमिषयन्तं पावकं राजन्तमग्निं यजतं रयीणो३ं

सो अग्न ईजे शशमे च मर्तो यस्त आनट् समिधा हव्यदातिम् । 

य आहुतिं परि वेदा नमोभिर्विश्वेत्स वामा दधते त्वोतो३म्

अस्मा उ ते महि महे विधेम नमोभिरग्ने समिधोत हव्यैः । 

वेदी सूनो सहसो गीर्भिरुक्थैरा ते भद्रायां सुमतौ यतेमो३म्

आ यस्ततन्थ रोदसी वि भासा श्रवोभिश्च श्रवस्य१स्तरुत्रः । 

[[७५]]

बृहद्भिर्वाजैः स्थविरेभिरस्मे रेवद्भिरग्ने वितरं वि भाहो३ं

नृवद्वसो सदमिद्धेह्यस्मे भूरि तोकाय तनयाय पश्वः । 

पूर्वीरिषो बृहतीरारे अघा अस्मे भद्रा सौश्रवसानि सन्तो३ं

पुरूण्यग्ने पुरुधा त्वाया वसूनि भद्रा राजन् वसुता ते अश्याम् । 

पुरूणि हित्वे पुरुवार सन्त्यग्ने वसु विधते राजनि त्वो३म् ॥  ६ १ १-१३ इति त्रिः परिदध्यात्

हविर्यागे-

प्रशास्ता- अग्नीषोमा य आहुतिं यो वां दाशाद्धविष्कृतिम् । 

स प्रजया सुवीर्यं विश्वमायुर्व्यश्नवो३म् ॥ 

होता यक्षदग्नीषोमौ छागस्य हविष आत्तामद्य मध्यतो मेद उद्भृतं पुरा द्वेषोभ्यः पुरा पौरुषेय्यागृभः ।  घस्तां नूनं घासे अज्राणां यवसप्रथमानां सुमत्क्षराणां शतरुद्रियाणामग्निष्वात्तानां पीवोपवसनानां पार्श्वतः श्रोणितः शितामत उत्सादतोऽङ्गादङ्गादवत्तानां करत एवाग्नीषोमौ जुषेतां हविर्होतर्यज ॥ 

होता- ये३ यजामहेऽग्नीषोमा हविषः प्रस्थितस्य वीतं हर्यतं वृषणा जुषेथाम् ।  अत्रार्धर्चे विरमेदा वसाहोमात्

सुशर्मणा स्ववसा हि भूतमथा धत्तं यजमानाय शंयो३ र्वौ३षट् ॥ 

वनस्पतियागे-

प्रशास्ता- देवेभ्यो वनस्पते हवींषि हिरण्यपर्णप्रदिवस्ते अर्थम् । 

प्रदक्षिणिद्रशनया नियूय ऋतस्य वक्षि पथिभी रजिष्ठो३म् ॥ 

होता यक्षद्वनस्पतिमभि हि पिष्टतमया रभिष्टया रशनया धित ।  यत्राग्नेराज्यस्य हविषः प्रियाधामानि यत्र सोमस्याज्यस्य हविषः प्रियाधामानि यत्राग्नीषोमयोश्छागस्य हविषः प्रियाधामानि यत्र वनस्पतेः प्रियापाथांसि यत्र देवानामाज्यपानां प्रियाधामानि यत्राग्नेर्होतुः प्रियाधामानि तत्रैतं प्रस्तुत्येवोपस्तुत्येवोपावस्रक्षद् रभीयांसमिव कृत्वीकरदेवं देवो वनस्पतिर्जुषतां हविर्होतर्यज ॥ 

होता- ये३ यजामहे वनस्पते रशनया नियूय पिष्टतमया वयुनानि विद्वान् । 

वह देवत्रा दधिषो हवींषि प्र च दातारममृतेषु वोचा३ वौ३षट् ॥ 

स्विष्टकृदिप्रशास्ता- प्रिप्रीहि देवाँ उशतो यविष्ठ विद्वाँ ऋतूँर्ऋतुपते यजेह । 

ये दैव्या ऋत्विजस्तेभिरग्ने त्वं होतॄणामस्या यजिष्ठो३म् ॥ 

[[७६]]

होता यक्षदग्निं स्विष्टकृतमयाळग्निरग्नेराज्यस्य हविषः प्रियाधामान्ययाट् सोमस्याज्यस्य हविषः प्रियाधामान्ययाळग्नीषोमयोश्छागस्य हविषः प्रियाधामान्ययाड् वनस्पतेः प्रियापाथांस्ययाड् देवानामाज्यपानां प्रियाधामानि यक्षदग्नेर्होतुः प्रियाधामानि यक्षत्स्वं महिमानामायजतामेज्या इषः कृणोतु सो अध्वरा जातवेदा जुषतां हविर्होतर्यज ॥ 

होता- ये३ यजामहेऽग्ने यदद्यविशो अध्वरस्य होतः पावकशोचे वेष्ट्वं हि यज्वा । 

ऋता यजासि महिना वियद्भूर्हव्या वह यविष्ठ या ते अद्या३ वौ३षट् ॥  [६ । १५ । १४]

इडामुपहूय भक्षयन्ति तत अनुयाजाः-

प्रशास्ता- देवं बर्हिः सुदेवं देवैः स्यात् सुवीरं वीरैर्वस्तोर्वृज्येताक्तोः प्रभ्रियेतात्यन्यान् राया बर्हिष्मतो मदेम वसुवने वसुधेयस्य वेतु यज ॥ 

होता- देवं बर्हिर्वसुवने वसुधेयस्य वेतू३ वौ३षट् ॥ 

प्रशास्ता-देवीर्द्वारः सङ्घाते विड्वीर्यामञ्छिथिरा ध्रुवा देवहूतौ वत्स ईमेनास्तरुण आमिमीयात् कुमारो वा नव जातो मैना अर्वारेणुककाटः पृणग्वसुवने वसुधेयस्य व्यन्तु यज ॥ 

होता- देवीर्द्वारो वसुवने वसुधेयस्य व्यन्तू३ वौ३षट् ॥ 

प्रशास्ता- देवी उषासानक्ताद्यास्मिन् यज्ञे प्रयत्यह्वेतामपि नूनं दैवीर्विशः प्रायासिष्टां सुप्रीते सुधिते वसुवने वसुधेयस्य वीतां यज ॥ 

होता- देवी उषासानक्ता वसुवने वसुधेयस्य वीता३ं वौ३षट् ॥ 

प्रशास्ता- देवी जोष्ट्री वसुधिती ययोरन्याघाद्वेषांसि युयवदान्यावक्षद्वसुवार्याणि यजमानाय वसुवने वसुधेयस्य वीतां यज ॥ 

होता- देवी जोष्ट्री वसुवने वसुधेयस्य वीता३ं वौ३षट् ॥ 

प्रशास्ता- देवी ऊर्जाहुती इषमूर्जमन्यावक्षत् सग्धिं सपीतिमन्यानवेनपूर्वं दयमानास्यामपुराणेन नवं तामूर्जमूर्जाहुती ऊर्जयमाने अधातां वसुवने वसुधेयस्य वीतां यज ॥ 

होता- देवी ऊर्जाहुती वसुवने वसुधेयस्य वीता३ं वौ३षट् ॥ 

प्रशास्ता- देवा दैव्याहोतारा पोतारा नेष्टारा हताघशंसावाभरद्वसू वसुवने वसुधेयस्य वीतां यज ॥ 

होता- देवा दैव्या होतारा वसुवने वसुधेयस्य वीता३ं वौ३षट् ॥ 

प्रशास्ता- देवीस्तिस्रस्तिस्रो देवीरिळा सरस्वती भारती द्यां भारत्यादित्यैरस्पृक्षत् सरस्वतीमं रुद्रैर्यज्ञमावीदिहैवेळया वसुमत्या सधमादं मदेम वसुवने वसुधेयस्य व्यन्तु यज ॥ 

होता- देवीस्तिस्रस्तिसो देवीर्वसुवने वसुधेयस्य व्यन्तू३ वौ३षट् ॥ 

प्रशास्ता- देवो नराशंसस्त्रिशीर्षा षळक्षः शतमिदेनं शितिपृष्ठा आदधति सहस्रमीं प्रवहन्ति मित्रावरुणे दस्युहोत्रमर्हतो बृहस्पतिस्तोत्रमश्विनाध्वर्यवं वसुवने वसुधेयस्य वेतु यज ॥ 

[[७७]]

होता- देवो नराशंसो वसुवने वसुधेयस्य वेतू३ वौ३षट् ॥ 

प्रशास्ता- देवो वनस्पतिर्वर्षप्रावा घृतनिर्णिक् द्यामग्रेणास्पृक्षदान्तरिक्षं मध्येनाप्राः पृथिवीमपरेणादृंहीद्वसुवने वसुधेयस्य वेतु यज ॥ 

होता- देवो वनस्पतिर्वसुवने वसुधेयस्य वेतू३ वौ३षट् ॥ 

प्रशास्ता- देवं बर्हिर्वारितीनां निधेधासि प्रच्युतीनामप्रच्युतं निकामधरणं पुरुस्पार्हं यशस्विदेनां बर्हिषान्याबर्हींष्यभिष्याम वसुवने वसुधेयस्य वेतु यज ॥ 

होता- देवं बर्हिर्वारितीनां वसुवने वसुधेयस्य वेतू३ वौ३षट् ॥ 

प्रशास्ता- देवो अग्निः स्विष्टकृत् सुद्रविणा मन्द्रः कविः सत्यमन्मा यजी होता होतुर्होतुरायजीयानग्ने यान् देवानयाड्याँ अपि प्रेर्येते होत्रे अमत्सत तां ससनुषीं होत्रां देवङ्गमां दिवि देवेषु यज्ञमेरमेयं स्विष्टकृच्चाग्ने होता भूर्वसुवने वसुधेयस्य नमोवाके वीहि यज ॥  इत्यनवानं प्रेष्यति

होता- देवो अग्निः स्विष्टकृत् सुद्रविणा मन्द्रः कविः सत्यमन्मायजी होता होतुर्होतुरायजीयानग्ने यान् देवानयाड्याँ अपि प्रेर्येते होत्रे अमत्सत तां ससनुषीं होत्रां देवङ्गमां दिवि देवेषु यज्ञमेरयेमं स्विष्टकृच्चाग्ने होता भूर्वसुवने वसुधेयस्य नमोवाके वीही३ वौ३षट् ॥  अनवानं यजति प्रकृत्या वा

सूक्तवाकाय संप्रेषितः प्रशास्ता- अग्निमद्य होतारमवृणीतायं यजमानः पचन् पक्तीः पचन् पुरोळाशं गृह्णन्नग्नय आज्यं गृह्णन् त्सोमायाज्यं बध्नन्नग्नीषोमाभ्यां छागं सूपस्था अद्य देवो वनस्पतिरभवदग्नय आज्येन सोमायाज्येनाग्नीषोमाभ्यां छागेनाघस्तांतं मेदस्तः प्रतिपचताग्रभीष्टामवीवृधेतां पुरोळाशेन त्वामद्यर्ष आर्षेय ऋषीणांनपादवृणीतायं यजमानो बहुभ्य आसङ्गतेभ्यः ।  एष मे देवेषु वार्यायक्ष्यत इति ता या देवा देवदानान्यदुस्तान्यस्मा आ च शास्वा च गुरस्वेषितश्च होतरसि भद्रवाच्याय प्रेषितो मानुषः सूक्तवाकाय सूक्ता ब्रू३हि ॥ 

होता- इदं द्यावापृथिवी इत्यदि अग्निरिदं..., सोम इदं..., अग्नीषोमाविदं हविरजुषेतामवीवृधेतां महोज्यायोऽक्राताम् ।  वनस्पतिरिदं..., देवा आज्यपा इत्यादि ।  अस्यामृधेद्धोत्रायां देवङ्गमायामाशास्तेऽयं यजमानोऽस्य यज्ञस्यागुर उदृचमशीयेत्याशास्ते यदनेन हविषाशास्ते इत्यादि ।  शंयुवाकः ।  वेदग्रहणकाले उदयुषा इति उपोत्थानमग्रे कृत्वा निष्क्रम्य वेदं गृह्णीयात । ् प्रकृतिवत् पत्नीसंयाजाः ।  नेदमादिषु हृदयशूलमर्वागुदयनीयायाः ।  आज्येडान्ताग्नीषोमीयः सन्तिष्ठते ।  संस्थिते वसतीवरीः परिहरन्ति ।  दीक्षिता अभि परिहारयेरन् । 

प्रायश्चित्तपशुपक्षे-

त्रिपुरुषसोमपीथविच्छेदनसन्धानार्थमैन्द्राग्नं पशुं दौर्ब्राह्मण्यनिर्हरणार्थमाश्विनं पशुमग्नीषोमीयेन सह समानतन्त्रेण प्रयोगः ।  नमः प्रवक्त्रे इत्यादि सप्तदशसामिधेन्यः । 

[[७८]]

आवाहने- अग्निमग्न आ३वह ।  सोममा३वह ।  अग्नीषोमावा३वह ।  इन्द्राग्नी आ३वह ।  अश्विनावा३वह ।  वनस्पतिमा३वह ।  देवाँ आज्यपाँ आ३वह इत्यादि ।  सम्मार्गैः सम्मृज्येत्यादि समानमाध्रिगुप्रैषान्तम् ।  अध्रिगौ

विशेषः ।  होता- दैव्याः शमितार आरभध्वमुत मनुष्या उपनयत मेध्यादुर आशासाना मेधपतिभ्यो मेधान् ।  प्रैभ्यो अग्निं भरत स्तृणीत बर्हिरन्वेनान् माता मन्यतामनु पितानु भ्राता सगर्भ्योऽनु सखा सयूथ्यः ।  उदीचीनाँ एषां पदो निधत्तात् सूर्यं चक्षुर्गमयताद्वातं प्राणमन्ववसृजतादन्तरिक्षमसुं दिशः श्रोत्रं पृथिवीं शरीराणि ।  एकधैकधैषां त्वच आच्छ्यतात् पुरा नाभ्या अपिशसो वपा उत्खिदतादन्तरेवोष्माणं वारयध्वात् ।  श्येनमेषां वक्षांसि कृणुतात् प्रशसो बाहूञ्छला दोषाणी कश्यपे वांसानच्छिद्राः श्रोणीः कवषोरून्त्स्रे कपर्णाष्ठीवतः षड्विंशतिः षड्विंशतिरेषां वंक्रयस्ता अनुष्ठ्यो च्यावयताद्गात्रं गात्रमेषामनूनं कृणुतात् ।  ऊवध्यगोहं पार्थिवं खनतात् ।  (उपांशु) अस्ना रक्षः संसृजतात् ।  वनिष्ठूनेषां माराविष्टोरूकम्मन्यमाना नेद्वस्तोके तनये रवितारवत् (उपांशु) शमितारः ।  अध्रिगो शमीध्वं सुशमि शमीध्वं शमीध्वमध्रिगा३ उ (उपांशु) अपाप ।  इत्याद्यूहः ।  एकधा षड्विंशतिरिति द्विर्द्विबहूनाम् ।  पुरान्तरिति चैके ।  स्तोकानुवचनाद्याज्यभागाभ्यामिष्ट्वा वपायागेऽग्नीषोमीयेन प्रचर्य ऐन्द्राग्नाश्विनाभ्यां प्रचरन्ति-

ऐन्द्राग्नस्य पशोर्वपाया याज्यानुवाक्या-

प्रशास्ता- आ वृत्रहणा वृत्रहभिः शुष्मैरिन्द्र यातं नमोभिरग्ने अर्वाक् । 

युवं राधोभिरकवेभिरिन्द्राग्ने अस्मे भवतमुत्तमेभो३म् ॥  [६ । ६० । ३]

होता यक्षदिन्द्राग्नी छागस्य वपाया मेदसो जुषेतां हविर्होतर्यज ॥ 

होता- ये३ यजामहे शुचिं नु स्तोमं नवजातमद्येन्द्राग्नी वृत्रहणा जुषेथाम् । 

उभा हि वां सुहवा जोहवीमि ता वाजं सद्य उशते धेष्ठा३ वौ३षट् ॥  [७ । ९३ । १]

आश्विनस्य पशोर्वपाया याज्यानुवाक्या-

प्रशास्ता- आ पश्चातान्नासत्या पुरस्तादाश्विना यातमुधरादुदक्तात् । 

आ विश्वतः पाञ्चजन्येन राया यूयं पात स्वस्तिभिः सदा नो३म् ॥  [७ । ७२ । ५]

होता यक्षदश्विनौ छागस्य वपाया मेदसो जुषेतां हविर्होतर्यज ॥ 

होता- ये३ यजामह उदु स्तोमासो अश्विनोरबुध्रञ्जामि ब्रह्माण्युषसश्च देवीः । 

आविवासन् रोदसी धिष्ण्येमे अच्छा विप्रो नासत्या विवक्ती वौ३षट् ॥  [७ । ७२ । ३] मार्जनम् । 

पुरोडाशयागे- अग्नीषोमीयेन पशुपुरोडाशेन प्रचर्य, ऐन्द्राग्नस्य पशुपुरोडाशस्य याज्यानुवाक्या-

प्रशास्ता- आ भरतं शिक्षतं वज्रबाहू अस्माँ इन्द्राग्नी अवतं शचीभिः । 

इमे नु ते रश्मयः सूर्यस्य येभिः सपित्वं पितरो न आसो३म् ॥  [१ । १०९ । ८]

होता यक्षदिन्द्राग्नी पुरोळाशस्य जुषेतां हविर्होतर्यज ॥ 

होता- ये३ यजामहे गीर्भिर्विप्रः प्रमतिमिच्छमान ईट्टे रयिं यशसं पूर्वभाजम् । 

[[७९]]

इन्द्राग्नी वृत्रहणा सुवज्रा प्र नो नव्येभिस्तिरतं देष्णै३ र्वौषट् ॥  [७ । ९३ । ४]

आश्विनस्य पशुपुरोडाशस्य याज्यानुवाक्या-

प्रशास्ता- आ गोमता नासत्या रथेनाश्वावता पुरुश्चन्द्रेण यातम् । 

अभि वां विश्वा नियुतः सचन्ते स्पार्हया श्रिया तन्वा शुभानो३म् ३ ॥  [७ । ७२ । १]

होता यक्षदश्विनौ पुरोळाशस्य जुषेतां हविर्होतर्यज ॥ 

होता- ये३ यजामहे वि चेदुच्छन्त्यश्विना उषासः स वां ब्रह्माणि कारवो भरन्ते । 

ऊर्ध्वं भानुं सविता देवो अश्रेद् बृहदग्नयः समिधा जरन्ता३ इ वौ३षट् ॥  [७ । ७२ । ४]

स्विष्टकृदादीळामुपह्वयति ।  प्रतिपशुं मनोतामन्त्रमावर्तयेत् ।  न मनोतावर्तेत्येके ।  अग्नीषोमीयेन हविषा प्रचर्य

ऐन्द्राग्नस्य पशोर्हविषो याज्यानुवाक्या-

प्रशास्ता- उभाविन्द्राग्नी आहुवध्या उभा राधसः सह मादयध्यै । 

उभा दाताराविषां रयीणामुभावाजस्य सातये हुवे वो३म् ३ ॥  [६ । ६० । १३]

होता यक्षदिन्द्राग्नी छागस्य हविष आत्तामद्य मध्यतो मेद उद्भृतं पुरा द्वेषोभ्यः पुरा पौरुषेय्यागृभः ।  घस्तां नूनं घासे अज्राणां यवसप्रथमानां सुमत्क्षराणां शतरुद्रियाणामग्निष्वात्तानां पीवोपवसनानां पार्श्वतः श्रोणितः शितामत उत्सादतोऽङ्गादङ्गादवत्तानां करत एवेन्द्राग्नी जुषेतां हविर्होतर्यज ॥ 

होता- ये३ यजामहे प्र चर्षणिभ्यः पृतना हवेषु प्र पृथिव्या रिरिचाथे दिवश्च ।  अत्रार्धर्चे विरमेदा वसाहोमात् । 

प्र सिन्धुभ्यः प्र गिरिभ्यो महित्वा प्रेन्द्राग्नी विश्वा भुवनात्यन्या वौ३षट् ॥  [१ । १०९ । ६]

आश्विनस्य पशोर्हविषो याज्यानुवाक्या-

प्रशास्ता- आ नो देवेभिरुप यातमर्वाक् सजोषसा नासत्या रथेन । 

युवोर्हि नः सख्या पित्र्याणि समानो बन्धुरुत तस्य वित्तो३म् ३ ॥  [७ । ७२ । २]

होता यक्षदश्विनौ छागस्य हविष आत्तामद्य मध्यतो मेद उद्भृतं पुरा द्वेषोभ्यः पुरा पौरुषेय्यागृभः ।  घस्तां नूनं घासे अज्राणां यवसप्रथमानां सुमत्क्षराणां शतरुद्रियाणामग्निष्वात्तानां पीवोपवसनानां पार्श्वतः श्रोणितः शितामत उत्सादतोऽङ्गादङ्गादवत्तानां करत एवाश्विनौ जुषेतां हविर्होतर्यज ॥ 

होता- ये३ यजामहे हिरण्यत्वङ् मधुवर्णो घृतस्नुः पृक्षो वहन्ना रथो वर्तते वाम् ।  अत्रार्धर्चे विरमेदा वसाहोमात् । 

मनोजवा अश्विना वातरंहा येनातियाथो दुरितानि विश्वा वौ३षट् ॥  [५ । ७७ । ३]

वनस्पतियागप्रैषः -

[[८०]]

प्रशास्ता- होता यक्षद्वनस्पतिमभि हि पिष्टतमया रभिष्टया रशनया धित ।  यत्राग्नेराज्यस्य हविषः प्रियाधामानि यत्र सोमस्याज्यस्य हविषः प्रियाधामानि यत्राग्नीषोमयोश्छागस्य हविषः प्रियाधामानि यत्रेन्द्राग्न्योश्छागस्य हविषः प्रियाधामानि यत्राश्विनोश्छागस्य हविषः प्रियाधामानि यत्र वनस्पतेः प्रियापाथांसि यत्र देवानामाज्यपानां प्रियाधामानि यत्राग्नेर्होतुः प्रियाधामानि तत्रैतान् प्रस्तुत्येवोपस्तुत्येवोपावस्रक्षद् रभीयस इव कृत्वीकरदेवं देवो वनस्पतिर्जुषतां हविर्होतर्यज ॥ 

स्विष्टकृद्यागप्रैषः-

प्रशास्ता- होता यक्षदग्निं स्विष्टकृतमयाळग्निरग्नेराज्यस्य हविषः प्रियाधामान्ययाट् सोमस्याज्यस्य हविषः प्रियाधामान्ययाळग्नीषोमयोश्छागस्य हविषः प्रियाधामान्ययाळिन्द्राग्न्योश्छागस्य हविषः प्रियाधामान्ययाळश्विनोश्छागस्य हविषः प्रियाधामान्ययाड् वनस्पतेः प्रियापाथांस्ययाड् देवानामाज्यपानां प्रियाधामानि यक्षदग्नेर्होतुः प्रियाधामानि यक्षत्स्वं महिमानामायजतामेज्या इषः कृणोतु सो अध्वरा जातवेदा जुषतां हविर्होतर्यज ॥  समानं वनस्पतिस्विष्टकृदोर्याज्यानुवाक्याः ।  अनुयाजैरिष्ट्वा सूक्तवकप्रैषे-

अग्निमद्य होतारमवृणीतायं यजमानः पचन् पक्तीः पचन् पुरोळाशान् गृह्णन्नग्नय आज्यं गृह्णन् त्सोमायाज्यं बध्नन्नग्नीषोमाभ्यामिन्द्राग्निभ्यामश्विभ्यां छागान् त्सूपस्था अद्य देवो वनस्पतिरभवदग्नय आज्येन सोमायाज्येनाग्नीषोमाभ्यामिन्द्राग्निभ्यामश्विभ्यां छागैरघंस्तान् मेदस्तः प्रतिपचताग्रभीषुरवीवृधन्त पुरोळाशैस्त्वामद्य ऋष आर्षेय ऋषीणां नपादवृणीतायं यजमानो बहुभ्य आसङ्गतेभ्यः ।  एष मे देवेषु वार्यायक्ष्यत इति ता या देवा देवदानान्यदुस्तान्यस्मा आ च शास्वा च गुरस्वेषितश्च होतरसि भद्रवाच्याय प्रेषितो मानुषः सूक्तवाकाय सूक्ता ब्रू३हि ॥ 

होता- इदं द्यावापृथिवी इत्यदि अग्निरिदं..., सोम इदं..., अग्नीषोमाविदं हविरजुषेतामवीवृधेतां महोज्यायोऽक्राताम् ।  इन्द्राग्नी इदं..., अश्विनाविदं..., वनस्पतिरिदं..., देवा आज्यपा इत्यादि ।  समानमान्तम् । 

अग्नीषोमीयैन्द्राग्नद्विपशौ विशेषः-

आवाहने- अग्निमग्न आ३वह ।  सोममा३वह ।  अग्नीषोमावा३वह ।  इन्द्राग्नी आ३वह ।  वनस्पतिमा३वह ।  देवाँ आज्यपाँ आ३वह इत्यादि । 

अध्रिगौ होता- दैव्याः शमितार आरभध्वमुत मनुष्या उपनयत मेध्यादुर आशासाना मेधपतिभ्यां मधौ ।  प्राभ्यामग्निं भरत स्तृणीत बर्हिरन्वेनौ माता मन्यतामनु पितानु भ्राता सगर्भ्योऽनु सखा सयूथ्यः ।  उदीचीनाँ अनयोः पदो निधत्तात् सूर्यं चक्षुर्गमयताद्वातं प्राणमन्ववसृजतादन्तरिक्षमसुं दिशः श्रोत्रं पृथिवीं शरीरे ।  एकधैकधानयोस्त्वचवाच्छ्यतात् पुरा नाभ्या अपिशसो वपे उत्खिदतादन्तरेवोष्माणं वारयध्वात् ।  श्येनमनयोर्वक्षसी कृणुतात् प्रशसो बाहूञ्छला दोषाणी कश्यपेवांसानच्छिद्राः श्रोणीः कवषोरून्त्स्रे कपर्णाष्ठीवतः षड्विंशतिः षड्विंशतिरनयोर्वंक्रयस्ता अनुष्ठ्यो च्यावयताद्गात्रं गात्रमनयोरनूनं कृणुतात् ।  ऊवध्यगोहं पार्थिवं खनतात् ।  (उपांशु)

[[८१]]

अस्ना रक्षः संसृजतात् ।  वनिष्ठू अनयोर्माराविष्टोरूकम्मन्यमाना नेद्वस्तोके तनये रवितारवत् (उपांशु) शमितारः ।  अध्रिगो शमीध्वं सुशमि शमीध्वं शमीध्वमध्रिगा३ उ (उपांशु) अपाप ।  इत्याद्यूहः ।  एकधा षड्विंशतिरिति द्विर्द्विबहूनाम् ।  पुरान्तरिति चैके । 

वनस्पतियागप्रैषे प्रशास्ता- होता यक्षद्वनस्पतिमभि हि पिष्टतमया रभिष्टया रशनया धित ।  यत्राग्नेराज्यस्य हविषः प्रियाधामानि यत्र सोमस्याज्यस्य हविषः प्रियाधामानि यत्राग्नीषोमयोश्छागस्य हविषः प्रियाधामानि यत्रेन्द्राग्न्योश्छागस्य हविषः प्रियाधामानि यत्र वनस्पतेः प्रियापाथांसि यत्र देवानामाज्यपानां प्रियाधामानि यत्राग्नेर्होतुः प्रियाधामानि तत्रैतौ प्रस्तुत्येवोपस्तुत्येवोपावस्रक्षद् रभीयांसाविव कृत्वीकरदेवं देवो वनस्पतिर्जुषतां हविर्होतर्यज ॥ 

स्विष्टकृद्यागप्रैषः-

प्रशास्ता- होता यक्षदग्निं स्विष्टकृतमयाळग्निरग्नेराज्यस्य हविषः प्रियाधामान्ययाट् सोमस्याज्यस्य हविषः प्रियाधामान्ययाळग्नीषोमयोश्छागस्य हविषः प्रियाधामान्ययाळिन्द्राग्न्योश्छागस्य हविषः प्रियाधामान्ययाड् वनस्पतेः प्रियापाथांस्ययाड् देवानामाज्यपानां प्रियाधामानि यक्षदग्नेर्होतुः प्रियाधामानि यक्षत्स्वं महिमानामायजतामेज्या इषः कृणोतु सो अध्वरा जातवेदा जुषतां हविर्होतर्यज ॥ 

सूक्तवकप्रैषे- अग्निमद्य होतारमवृणीतायं यजमानः पचन् पक्तीः पचन् पुरोळाशौ गृह्णन्नग्नय आज्यं गृह्णन् त्सोमायाज्यं बध्नन्नग्नीषोमाभ्यामिन्द्राग्निभ्यां छागौ सूपस्था अद्य देवो वनस्पतिरभवदग्नय आज्येन सोमायाज्येनाग्नीषोमाभ्यामिन्द्राग्निभ्यां छागाभ्यामघंस्तौ मेदस्तः प्रतिपचताग्रभीषुरवीवृधन्त पुरोळाशाभ्यां त्वामद्य ऋष आर्षेय ऋषीणां नपादवृणीतायं यजमानो बहुभ्य आसङ्गतेभ्यः ।  एष मे देवेषु वार्यायक्ष्यत इति ता या देवा देवदानान्यदुस्तान्यस्मा आ च शास्वा च गुरस्वेषितश्च होतरसि भद्रवाच्याय प्रेषितो मानुषः सूक्तवाकाय सूक्ता ब्रू३हि ॥  समानमन्यत् सर्वम् । 

## प्रातरनुवाकः
अथ प्रातरनुवाकः

अथैतस्या रात्रेर्विवासकाले (अन्त्ये चतुर्थभागे) प्राग्वयसां प्रवादात् प्रातरनुवाकायामन्त्रितो वाग्यत आचम्य तीर्थेन प्रपद्याग्नीध्रीये दक्षिणं जान्वाच्याहुतिं जुहुयात्- आसन्यान्मा मन्त्रात् पाहि कस्याश्चिदभिशस्त्यै स्वाहा इति ।  आहवनीय एवमेव- वागग्रे गा अग्र एतु सरस्वत्यै वाचे स्वाहा इति प्रथमाम् । 

वाचं देवीं मनोनेत्रां विराजमुग्रां जैत्रीमुत्तमामेह भक्षाम् । 

तामादित्या नावमिवारुहेमानुमतां पथिभिः पारयन्तीं स्वाहा इति द्वितीयामाहुतिं जुहुयात् । 

हविर्धाने प्राप्य पूर्वस्यां द्वारि रराटीमभिमृशेत्- उर्वन्तरिक्षं विहि इति ।  दक्षिणेन पाणिना द्वार्ये स्थूणे पर्यायेणाभिमृशेत् सकृन्मन्त्रेण- देवी द्वारौ मा मा सन्ताप्तं लोकं मे लोककृतौ कृणुतम् इति ।  हविर्धानयोर्मध्यदेशं

[[८२]]

प्रपद्यान्तरेण युगधुरौ निरसनोपवेशने कृत्वोपविश्य प्रातर्यावभ्यो देवेभ्योऽनुब्रूहि इति प्रेषितो प्रातरनुवाकमनुब्रूयात् मन्द्रेण स्वरेणारोहणक्रमेणा ईडे द्यावापृथिवीयात् । 

हिम्, भूर्भुवःस्वरो३म्,

आपो रेवतीः क्षयथा हि वस्वः क्रतुं च भद्रं बिभृतामृतं च । 

रायश्च स्थ स्वपत्यस्य पत्नीः सरस्वती तद्गृणते वयोधो३म् [१० । ३० । १२] इति त्रिः

### आग्नेयः क्रतुः

#### गायत्रम्

उपप्रयन्तो अध्वरं मन्त्रं वोचेमाग्नये ।  आरे अस्मे च शृण्वतो३ं

यः स्नीहितीषु पूर्व्यः संजग्मानासु कृष्टिषु ।  अरक्षद् दाशुषे गयो३म्

उत ब्रुवन्तु जन्तव उदग्निर्वृत्रहाजनि ।  धनञ्जयो रणेरणो३ं

यस्य दूतो असि क्षये वेषि हव्यानि वीतये ।  दस्मत् कृणोष्यध्वरो३ं

तमित् सुहव्यमङ्गिरः सुदेवं सहसो यहो ।  जना आहुः सुबर्हिषो३म्

आ च वहासि ताँ इह देवाँ उप प्रशस्तये ।  हव्या सुश्चन्द्र वीतयो३ं

न योरुपब्दिरश्वः शृण्वे रथस्य कच्चन ।  यदग्ने यासि दूत्यो३ं

त्वोतो वाज्यह्रयोऽभि पूर्वस्मादपरः ।  प्र दाश्वाँ अग्ने अस्थो३म्

उत द्युमत् सुवीर्यं बृहदग्ने विवाससि ।  देवेभ्यो देव दाशुषो३ं [१ । ७४ । १-९] [९]

जुषस्व सप्रथस्तमं वचो देवप्सरस्तमम् ।  हव्या जुह्वान आसनो३म्

अथा ते अङ्गिरस्तमाग्ने वेधस्तम प्रियम् ।  वोचेम ब्रह्म सानसो३ं

कस्ते जामिर्जनानामग्ने को दाश्वध्वरः ।  को ह कस्मिन्नसि श्रितो३ं

त्वं जामिर्जनानामग्ने मित्रो असि प्रियः ।  सखा सखिभ्य ईड्यो३ं

यजा नो मित्रावरुणा यजा देवाँ ऋतं बृहत् ।  अग्ने यक्षि स्वं दमो३म् [१ । ७५ । १-५] [१४]

अवा नो अग्न ऊतिभिर्गायत्रस्य प्रभर्मणि ।  विश्वासु धीषु वन्द्यो३म्

आ नो अग्ने रयिं भर सत्रासाहं वरेण्यम् ।  विश्वासु पृत्सु दुष्टरो३म्

आ नो अग्ने सुचेतुना रयिं विश्वायुपोषसम् ।  मार्डीकं धेहि जीवसो३ं

प्र पूतास्तिग्मशोचिषे वाचो गोतमाग्नये ।  भरस्व सुम्नयुर्गिरो३ं

यो नो अग्नेऽभिदासत्यन्ति दूरे पदीष्ट सः ।  अस्माकमिद् वृधे भवो३ं

सहस्राक्षो विचर्षणिरग्नी रक्षांसि सेधति ।  होता गृणीत उक्थ्यो३म् [१ । ७९ । ७-१२] [२०]

अग्निमीळे पुरोहितं यज्ञस्य देवमृत्विजम् ।  होतारं रत्नधातमो३म्

अग्निः पूर्वेभिर्ऋषिभिरीड्यो नूतनैरुत ।  स देवाँ एह वक्षतो३म्

[[८३]]

अग्निना रयिमश्नवत् पोषमेव दिवेदिवे ।  यशसं वीरवत्तमो३म्

अग्ने यं यज्ञमध्वरं विश्वतः परिभूरसि ।  स इद्देवेषु गच्छतो३म्

अग्निर्होता कविक्रतुः सत्यश्चित्रश्रवस्तमः ।  देवो देवेभिरागमो३ं

यदङ्ग दाशुषे त्वमग्ने भद्रं करिष्यसि ।  तवेत् तत् सत्यमङ्गिरो३म्

उप त्वाग्ने दिवेदिवे दोषावस्तर्धिया वयम् ।  नमो भरन्त एमसो३ं

राजन्तामध्वराणां गोपामृतस्य दीदिविम् ।  वर्धमानं स्वे दमो३ं

स नः पितेव सूनवेऽग्ने सूपायनो भव ।  सचस्वा नः स्वस्तयो३म् [१ । १ । १-९] [२९]

अग्निं दूतं वृणीमहे होतारं विश्ववेदसम् ।  अस्य यज्ञस्य सुक्रतो३म्

अग्निमग्निं हवीमभिः सदा हवन्त विश्पतिम् ।  हव्यवाहं पुरुप्रियो३म्

अग्ने देवाँ इहा वह जज्ञानो वृक्तबर्हिषे ।  असि होता न ईड्यो३ं

ताँ उशतो वि बोधय यदग्ने यासि दूत्यम् ।  देवैरा सत्सि बर्हिषो३ं

घृताहवन दीदिवः प्रति ष्म रिषतो दह ।  अग्ने त्वं रक्षस्विनो३म्

अग्निनाग्निः समिध्यते कविर्गृहपतिर्युवा ।  हव्यवाड् जुह्वास्यो३ं

कविमग्निमुप स्तुहि सत्यधर्माणमध्वरे ।  देवममीवचातनो३ं

यस्त्वामग्ने हविष्पतिर्दूतं देव सपर्यति ।  तस्य स्म प्राविता भवो३ं

यो अग्निं देववीतये हविष्माँ आविवासति ।  तस्मै पावक मृळयो३ं

स नः पावक दीदिवोऽग्ने देवाँ इहा वह ।  उप यज्ञं हविश्च नो३ं

स नः स्तवान आ भर गायत्रेण नवीयसा ।  रयिं वीरवतीमिषो३म्

अग्ने शुक्रेण शोचिषा विश्वाभिर्देवहूतिभिः ।  इमं स्तोमं जुषस्व नो३ं [१ । १२ । १-१२] [४१]

वसिष्वा हि मियेध्य वस्त्राण्यूर्जां पते ।  सेमं नो अध्वरं यजो३ं

नि नो होता वरेण्यः सदा यविष्ठ मन्मभिः ।  अग्ने दिवित्मता वचो३म्

आ हि ष्मा सूनवे पितापिर्यजत्यापये ।  सखा सख्ये वरेण्यो३म्

आ नो बर्ही रिशादसो वरेण्यो मित्रो अर्यमा ।  सीदन्तु मनुषो यथो३ं

पूर्व्य होतरस्य नो मन्दस्व सख्यस्य च ।  इमा उ षु श्रुधी गिरो३ं

यच्चिद्धि शश्वता तना देवंदेवं यजामहे ।  त्वे इद्धूयते हवो३ं

प्रियो नो अस्तु विश्पतिर्होता मन्द्रो वरेण्यः ।  प्रियाः स्वग्नयो वयो३ं

स्वग्नयो हि वार्यं देवासो दधिरे च नः । स्वग्नयो मनामहो३म्

अथा न उभयेषाममृत मर्त्यानाम् ।  मिथः सन्तु प्रशस्तयो३ं

विश्विभिरग्ने अग्निभिर्रिमं यज्ञमिदं वचः ।  चनो धाः सहसो यहो३म् [१ । २६ । १-१०] [५१]

[[८४]]

अश्वं न त्वा वारवन्तं वन्दध्या अग्निं नमोभिः ।  सम्राजन्तमध्वराणो३ं

स घा नः सूनुः शवसा पृथुप्रगामा सुशेवः ।  मीढ्वाँ अस्माकं बभूयो३ं

स नो दूराच्चासाच्च नि मर्त्यादघायोः ।  पाहि सदमिद् विश्वायो३म्

इममू षु त्वमस्माकं सनिं गायत्रेण नव्यांसम् ।  अग्ने देवेषु प्र वोचो३म्

आ नो भज परमेष्वा वाजेषु मध्यमेषु ।  शिक्षा वस्वो अन्तमस्यो३ं

विभक्तासि चित्रभानो सिन्धोरूर्मा उपाक आ ।  सद्यो दाशुषे क्षरसो३ं

यमग्ने पृत्सु मर्त्यमवा वाजेषु यं जुनाः ।  स यन्ता शश्वतीरिषो३ं

नकिरस्य सहन्त्य पर्येता कयस्य चित् ।  वाजो अस्ति श्रवाय्यो३ं

स वाजं विश्वचर्षणिरर्वद्भिरस्तु तरुता ।  विप्रेभिरस्तु सनितो३ं

जराबोध तद्विविड्ढि विशेविशे यज्ञियाय ।  स्तोमं रुद्राय दृशीको३ं

स नो महाँ असि अनिमानो धूमकेतुः पुरुश्चन्द्रः ।  धिये वाजाय हिन्वतो३ं

स रेवाँ इव विश्पतिर्दैव्यः केतुः शृणोतु नः ।  उक्थैरग्निर्बृहद्भानो३ं [१ । २७ । १-१२] [६३]

#### आनुष्टुभम्

त्वमग्ने वसूँरिह रुद्राँ आदित्याँ उत ।  यजा स्वध्वरं जनं मनुजातं घृतप्रुषो३ं

श्रुष्टीवानो हि दाशुषे देवा अग्ने विचेतसः ।  तान् रोहिदश्व गिर्वणस्त्रयस्त्रिंशतमा वहो३ं

प्रियमेधवदत्रिवज् जातवेदो विरूपवत् ।  अङ्गिरस्वन्महिव्रत प्रस्कण्वस्य श्रुधी हवो३ं

महिकेरव ऊतये प्रियमेधा अहूषत ।  राजन्तमध्वराणामग्निं शुक्रेण शोचिषो३ं

घृताहवन सन्त्येमा उ षु श्रुधी गिरः ।  याभिः कण्वस्य सूनवो हवन्तेऽवसे त्वो३ं

त्वां चित्रश्रवस्तम हवन्ते विक्षु जन्तवः ।  शोचिष्केशं पुरुप्रियाग्ने हव्याय वोह्ळवो३ं

नि त्वा होतारमृत्विजं दधिरे वसुवित्तमम् ।  श्रुत्कर्णं सप्रथस्तमं विप्रा अग्ने दिविष्टिषो३म्

आ त्वा विप्रा अचुच्यवुः सुतसोमा अभि प्रयः ।  बृहद् भा बिभ्रतो हविरग्ने मर्ताय दाशुषो३ं

प्रातर्याव्णः सहस्कृत सोमपेयाय सन्त्य ।  इहाद्य दैव्यं जनं बर्हिरा सादया वसो३म् [१ । ४५ । १-९] [७२]

#### त्रैष्टुभम्

अबोध्यग्निः समिधा जनानां प्रति धेनुमिवायतीमुषासम् । 

यह्वा इव प्र वयामुज्जिहानाः प्र भानवः सिस्रते नाकमच्छो३म्

अबोधि होता यजथाय देवानूर्ध्वो अग्निः सुमनाः प्रातरस्थात् । 

समिद्धस्य रुशददर्शि पाजो महान् देवस्तमसो निरमोचो३ं

यदीं गणस्य रशनामजीगः शुचिरड्क्ते शुचिभिर्गोभिरग्निः । 

आद् दक्षिणा युज्यते वाजयन्त्युत्तानामूर्ध्वो अधयज्जुहूभो३म्

[[८५]]

अग्निमच्छा देवयतां मनांसि चक्षूंषीव सूर्ये सं चरन्ति । 

यदीं सुवाते उषसा विरूपे श्वेतो वाजी जायते अग्रे अह्नो३ं

जनिष्ट हि जेन्यो अग्रे अह्नां हितो हितेष्वरुषो वनेषु । 

दमेदमे सप्त रत्ना दधानोऽग्निर्होता नि षसादा यजीयो३म्

अग्निर्होता न्यसीदद् यजीयानुपस्थे मातुः सुरभा उ लोके । 

युवा कविः पुरुनिःष्ठ ऋतावा धर्ता कृष्टीनामुत मध्य इद्धो३ं

प्र णु त्यं विप्रमध्वरेषु साधुमग्निं होतारमीळते नमोभिः । 

आ यस्ततान रोदसी ऋतेन नित्यं मृजन्ति वाजिनं घतेनो३ं

मार्जाल्यो मृज्यते स्वे दमूनाः कविप्रशस्तो अतिथिः शिवो नः । 

सहस्रशृङ्गो वृषभस्तदोजा विश्वाँ अग्ने सहसा प्रास्यन्यो३ं

प्र सद्यो अग्ने अत्येष्यन्यानाविर्यस्मै चारुतमो बभूथ । 

ईळेन्यो वपुष्यो विभावा प्रियो विशामतिथिर्मानुषीणो३ं

तुभ्यं भरन्ति क्षितयो यविष्ठ बलिमग्ने अन्तित ओत दूरात् । 

आ भन्दिष्ठस्य सुमतिं चिकिद्धि बृहत् ते अग्ने महि शर्म भद्रो३म्

आद्य रथं भानुमो भानुमन्तमग्ने तिष्ठ यजतेभिः समन्तम् । 

विद्वान् पथीनामुर्व१न्तरिक्षमेह देवान् हविरद्याय वक्षो३म्

अवोचाम कवये मेध्याय वचो वन्दारु वृषभाय वृष्णे । 

गविष्ठिरो नमसा स्तोममग्नौ दिवीव रुक्ममुरुव्यञ्चमश्रो३म् [५ । १ । १-१२] [८४]

अगन्म महा नमसा यविष्ठं यो दीदाय समिद्धः स्वे दुरोणे । 

चित्रभानुं रोदसी अन्तरुर्वी स्वाहुतं विश्वतः प्रत्यञ्चो३ं

स मह्ना विश्वा दुरितानि सह्वानग्निः ष्टवे दम आ जातवेदाः । 

स नो रक्षिषद् दुरितादवद्यादस्मान् गृणत उत नो मघोनो३ं

त्वं वरुण उत मित्रो अग्ने त्वां वर्धन्ति मतिभिर्वसिष्ठाः । 

त्वे वसु सुषणनानि सन्तु यूयं पात स्वस्तिभिः सदा नो३म् [७ । १२ । १-३] [८७]

#### बार्हतम्

एना वो अग्निं नमसोर्जो नपातमा हुवे ।  प्रियं चेतिष्ठमरतिं स्वध्वरं विश्वस्य दूतममृतो३ं

स योजते अरुषा विश्वभोजसा स दुद्रवत् स्वाहुतः । 

सुब्रह्मा यज्ञः सुशमी वसूनां देवं राधो जनानो३म्

उदस्य शोचिरस्थादाजुह्वानस्य मीह्ळुषः ।  उद् धूमासो अरुषासो दिविस्पृशः समग्निमिन्धते नरो३ं

[[८६]]

तं त्वा दूतं कृण्महे यशस्तमं देवाँ आ वीतये वह । 

विश्वा सूनो सहसो मर्तभोजना रास्व तद् यत् त्वेमहो३ं

त्वमग्ने गृहपतिस्त्वं होता नो अध्वरे ।  त्वं पोता विश्ववार प्रचेता यक्षि वेषि च वार्यो३ं

कृधि रत्नं यजमानाय सुक्रतो त्वं हि रत्नधा असि । 

आ न ऋते शिशीहि विश्वमृत्विजं सुशंसो यश्च दक्षतो३ं

त्वे अग्ने स्वाहुत प्रियासः सन्तु सूरयः ।  यन्तारो ये मघवानो जनानामूर्वान् दयन्त गोनो३ं

येषामिळा घृतहस्ता दुरोण आँ अपि प्राता निषीदति । 

ताँस्त्रायस्व सहस्य द्रुहो निदो यच्छा नः शर्म दीर्घश्रो३ं

स मन्द्रया च जिह्वया वह्निरासा विदुष्टरः ।  अग्ने रयिं मघवद्भ्यो न आ वह हव्यदातिं च सूदयो३ं

ये राधांसि ददत्यश्व्या मघा कामेन श्रवसो महः । 

ताँ अंहसः पिपृहि पर्तृभिष्ट्वं शतं पूर्भिर्यविष्ठ्यो३ं

देवो वो द्रविणोदाः पूर्णां विवष्ट्यासिचम् ।  उद् वा सिञ्चध्वमुप वा पृणध्वमादिद् वो देव ओहतो३ं

तं होतारमध्वरस्य प्रचेतसं वह्निं देवा अकृण्वत । 

दधाति रत्नं विधते सुवीर्यमग्निर्जनाय दाशुषो३म् [७ । १६ । १-१२] [९९]

#### औष्णिहम्

अग्ने वाजस्य गोमत ईशानः सहसो यहो ।  अस्मे धेहि जातवेदो महि श्रवो३ं

स इधानो वसुष्कविरग्निरीळेन्यो गिरा ।  रेवदस्मभ्यं पुर्वणीक दीदिहो३ं

क्षपो राजन्नुत त्मनाग्ने वस्तोरुतोषसः ।  स तिग्मजम्भ रक्षसो दह प्रतो३ं [१ । ७९ । ४-६] [१०२]

#### जागतम्

जनस्य गोपा अजनिष्ट जागृविरग्निः सुदक्षः सुविताय नव्यसे । 

घृतप्रतीको बृहता दिविस्पृशा द्युमद् वि भाति भरतेभ्यः शुचो३ं

यज्ञस्य केतुं प्रथमं पुरोहितमग्निं नरस्त्रिषधस्थे समीधिरे । 

इन्द्रेण देवैः सरथं स बर्हिषि सीदन्नि होता यजथाय सुक्रतो३म्

असंमृष्टो जायसे मात्रोः शुचिर्मन्द्रः कविरुदतिष्ठो विवस्वतः । 

घृतेन त्वावर्धन्नग्न आहुत धूमस्ते केतुरभवद् दिवि श्रितो३म्

अग्निर्नो यज्ञमुप वेतु साधुयाग्निं नरो वि भरन्ते गृहेगृहे । 

अनिर्दूतो अभवद्धव्यवाहनोऽग्निं वृणाना वृणते कविक्रतो३ं

तुभ्येदमग्ने मधुमत्तमं वचस्तुभ्यं मनीषा इयमस्तु शं हृदे । 

त्वां गिरः सिन्धुमिवावनीर्महीरा पृणन्ति शवसा वर्धयन्ति चो३ं

[[८७]]

त्वामग्ने अङ्गिरसो गुहा हितमन्वविन्दञ्छिश्रियाणं वनेवने । 

स जायसे मथ्यमानः सहो महत् त्वामाहुः सहसस्पुत्रमङ्गिरो३म् [५ । ११ । १-६] [१०८]

#### पाङ्क्तम्

अग्निं तं मन्ये यो वसुरस्तं यं यन्ति धेनवः । 

अस्तमर्वन्त आशवोऽस्तं नित्यासो वाजिन इषं स्तोतृभ्य आ भरो३ं

सो अग्निर्यो वसुर्गृणे सं यमायन्ति धेनवः । 

समर्वन्तो रघुद्रुवः सं सुजातासः सूरय इषं स्तोतृभ्य आ भरो३म्

अग्निर्हि वाजिनं विशे ददाति विश्वचर्षणिः । 

अग्नी राये स्वाभुवं स प्रीतो याति वार्यमिषं स्तोतृभ्य आ भरो३म्

आ ते अग्न इधीमहि द्युमन्तं देवाजरम् । 

यद्ध स्या ते पनीयसी समिद् दीदयति द्यवीषं स्तोतृभ्य आ भरो३म्

आ ते अग्न ऋचा हविः शुक्रस्य शोचिषस्पते । 

सुश्चन्द्र दस्म विश्पते हव्यवाट् तुभ्यं हूयत इषं स्तोतृभ्य आ भरो३ं

प्रो त्ये अग्नयोऽग्निषु विश्वं पुष्यन्ति वार्यम् । 

ते हिन्विरे त इन्विरे त इषण्यन्त्यानुषगिषं स्तोतृभ्य आ भरो३ं

तव त्ये अग्ने अर्चयो महि व्राधन्त वाजिनः । 

ये पत्वभिः शफानां व्रजा भुरन्त गोनामिषं स्तोतृभ्य आ भरो३ं

नवा नो अग्न आ भर स्तोतृभ्यः सुक्षितीरिषः । 

ती स्याम य आनृचुस्त्वादूतासो दमेदम इषं स्तोतृभ्य आ भरो३म्

उभे सुश्चन्द्र सर्पिषो दर्वी श्रीणीष आसनि । 

उतो न उत् पुपूर्या उक्थेषु शवसस्पत इषं स्तोतृभ्य आ भरो३म्

एवाँ अग्निमजुर्यमुर्गीर्भिर्यज्ञेभिरानुषक् । 

दधदस्मे सुवीर्यमुत त्यदाश्वश्व्यमिषं स्तोतृभ्य आ भरो३ं [५ । ६ । १-१०] [११८]

### उषस्यः क्रतुः

#### गायत्रम्

प्रति ष्या सूनरी जनी व्युच्छन्ती परि स्वसुः ।  दिवो अदर्शि दुहितो३म्

अश्वेव चित्रारुषी माता गवामृतावरी ।  सखाभूदश्विनोरुषो३म्

उत सखास्यश्विनोरुत माता गवामसि ।  उतोषो वस्व ईशिषो३ं

यावयद्द्वेषसं त्वा चिकित्वित् सूनृतावरि ।  प्रति स्तोमैरभुत्स्महो३ं

[[८८]]

प्रति भद्रा अदृक्षत गवां सर्गा न रश्मयः ।  ओषा अप्रा उरु ज्रयो३म्

आपप्रुषी विभावरि व्यावर्ज्योतिषा तमः ।  उषो अनु स्वधामहो३म्

आ द्यां तनोषि रश्मिभिरान्तरिक्षमुरु प्रियम् ।  उषः शुक्रेण शोचिषो३म् [४ । ५२ । १-७] [१२५]

#### आनुष्टुभम्

उषो भद्रेभिरा गहि दिवश्चिद् रोचनादधि ।  वहन्त्वरुणप्सव उप त्वा सोमिनो गृहो३ं

सुपेशसं सुखं रथं यमध्यस्था उषस्त्वम् ।  तेना सुश्रवसं जनं प्रावाद्य दुहितर्दिवो३ं

वयश्चित् ते पतत्रिणो द्विपच्चतुष्पदर्जुनि ।  उषः प्रारन्नृतूँरनु दिवो अन्तेभ्यस्परो३ं

व्युच्छन्ती हि रश्मिभिर्विश्वमाभासि रोचनम् ।  तां त्वामुषर्वसूयवो गीर्भिः कण्वा अहूषतो३म्[१ । ४९ । १-४][१२९]

#### त्रैष्टुभम्

इदं श्रेष्ठं ज्योतिषां ज्योतिरागाच्चित्रः प्रकेतो अजनिष्ट विभ्वा । 

यथा प्रसूता सवितुः सवायँ एवा रात्र्युषसे योनिमारो३ं

रुशद्वत्सा रुशती श्वेत्यागादारैगु कृष्णा सदनान्यस्याः । 

समानबन्धू अमृते अनूची द्यावा वर्णं चरत आमिनानो३ं

समानो अध्वा स्वस्रोरनन्तस्तमन्यान्या चरतो देवशिष्टे । 

न मेथेते न तस्थतुः सुमेके नक्तोषासा समनसा विरूपो३ं

भास्वती नेत्री सूनृतानामचेति चित्रा वि दुरो न आवः । 

प्रार्प्या जगद्व्यु नो रायो अख्यदुषा अजीगर्भुवनानि विश्वो३ं

जिह्मश्ये३ चरितवे मघोन्याभोगय इष्टये राय उ त्वम् । 

दभ्रण् पश्यद्भ्य उर्विया विचक्ष उषा अजीगर्भुवनानि विश्वो३ं

क्षत्राय त्वं श्रवसे त्वं महीया इष्टये त्वमर्थमिव त्वमित्यै । 

विसदृशा जीविताभिप्रचक्ष उषा अजेगर्भुवनानि विश्वो३म्

एषा दिवो दुहिता प्रत्यदर्शि व्युच्छन्ती युवतिः शुक्रवासाः । 

विश्वस्येशाना पार्थिवस्य वस्व उषो अद्येह सुभगे व्युच्छो३ं

परायतीनामन्वेति पाथ आयतीनां प्रथमा शश्वतीनाम् । 

व्युच्छन्ती जीवमुदीरयन्त्युषा मृतं कं चन बोधयन्तो३म्

उषो यदग्निं समिधे चकर्थ वि यदावश्चक्षसा सूर्यस्य । 

यन्मानुषान् यक्ष्यमाणाँ अजीगस्तद् देवेषु चकृषे भद्रमप्नो३ं

कियात्या यत् समया भवाति या व्यूषुर्याश्च नूनं व्युच्छान् । 

अनु पूर्वाः कृपते वावशाना प्रदीध्याना जोषमन्याभिरेतो३म्

[[८९]]

ईयुष्टे ये पूर्वतरामपश्यन् व्युच्छन्तीमुषसं मर्त्यासः । 

अस्माभिरू नु प्रतिचक्ष्याभूदो ते यन्ति ये अपरीषु पश्यो३ं

यावयद् द्वेषा ऋतपा ऋतेजाः सुम्नावरी सूनृता ईरयन्ती । 

सुमङ्गलीर्बिभ्रती देववीतिमिहाद्योषः श्रेष्ठतमा व्युच्छो३ं

शस्वत् पुरोगा व्युवास देव्यथो अद्येदं व्यावो मघोनी । 

अथो व्युच्छादुत्तराँ अनु द्यूनजरामृता चरति स्वधाभो३ं

व्य१ञ्जिभिर्दिव आतास्वद्यौदप कृष्णां निर्णिजं देव्यावः । 

प्रबोधयन्त्यरुणेभिरश्वैरोषा याति सुयुजा रथेनो३म्

आवहन्ती पोष्या वार्याणि चित्रं केतुं कृणुते चेकिताना । 

ईयुषीणामुपमा शश्वतीनां विभातीनां प्रथमोषा व्यश्वो३म्

उदीर्ध्वं जीवो असुर्न आगादप प्रागात् तम आ ज्योतिरेति । 

आरैक् पन्थां यातवे सूर्यायागन्म यत्र प्रतिरन्त आयो३ं

स्यूमना वाच उदियर्ति वह्निः स्तवानो रेभ उषसो विभातीः । 

अद्या तदुच्छ गृणते मघोन्यस्मे आयुर्नि दिदीहि प्रजावो३ं

या गोमतीरुषसः सर्ववीरा व्युच्छन्ति दाशुषे मर्त्याय । 

वायोरिव सूनृतानामुदर्के आ अश्वदा अश्नवत् सोमसुत्वो३ं

माता देवानामदितेरनीकं यज्ञस्य केतुर्बृहती वि भाहि । 

प्रशस्तिकृद् ब्रह्मणे नो व्यु१च्छा नो जने जनय विश्ववारो३ं

यच्चित्रमप्न उषसो वहन्तीजानाय शशमानाय भद्रम् । 

तन्नो मित्रो वरुणो मामहन्तामदितिः सिन्धुः पृथिवी उत द्यो३ं [१ । ११३ । १-२०] [१४९]

#### बार्हतम्

प्रत्यु अदर्श्यायत्यु१च्छन्ती दुहिता दिवः ।  अपो महि व्ययति चक्षसे तमो ज्योतिष्कृणोति सूनरो३म्

उदुस्रियाः सृजते सूर्यः सचाँ उद्यन्नक्षत्रमर्चिवत् । 

तवेदुषो व्युषि सूर्यस्य च सं भक्तेन गमेमहो३ं

प्रति त्वा दुहितर्दिव उषो जीरा अभुत्स्महि ।  या वहसि पुरु स्पार्हं वनन्वति रत्नं न दाशुषे मयो३म्

उच्छन्ती या कृणोषि मंहना महि प्रख्यै देवि स्वर्दृशे । 

तस्यास्ते रत्नभाज ईमहे वयं स्याम मातुर्न सूनवो३ं

तच्चित्रं राध आ भरोषो यद् दीर्घश्रुत्तमम् ।  यत् ते दिवो दुहितुर्मर्तभोजनं तद् रास्व भुनजामहो३ं

श्रवः सूरिभ्यो अमृतं वसुत्वनं वाजाँ अस्मभ्यं गोमतः । 

[[९०]]

चोदयित्री मघोनः सूनृतावत्युषा उच्छदप स्रिधो३म् [७ । ८१ । १-६] [१५५]

#### औष्णिहम्

उषस्तच्चित्रमा भरास्मभ्यं वाजिनीवति ।  येन तोकं च तनयं च धामहो३म्

उषो अद्येह गोमत्यश्वावति विभावरि ।  रेवदस्मे व्युच्छ सूनृतावतो३ं

युक्ष्वा हि वाजिनीवत्यश्वाँ अद्यारुणाँ उषः ।  अथा नो विश्वा सौभगान्या वहो३म् [१ । ९२ । १३-१५] [१५८]

#### जागतम्

एता उ त्या उषसः केतुमक्रत पूर्वे अर्धे रजसो भानुमञ्जते । 

निष्कृण्वाना आयुधानीव धृष्णवः प्रति गावोऽरुषीर्यन्ति मातरो३म्

उदपप्तन्नरुणा भानवो वृथा स्वायुधो अरुषीर्गा अयुक्षत । 

अक्रन्नुषासो वयुनानि पूर्वथा रुशन्तं भानुमरुषीरशिश्रयो३म्

अर्चन्ति नारीरपसो न विष्टिभिः समानेन योजनेना परावतः । 

इषं वहन्तीः सुकृते सुदानवे विश्वेदह यजमानाय सुन्वतो३म्

अधि पेशांसि वपते नृतूरिवापोर्णुते वक्ष उस्रेव बर्जहम् । 

ज्योतिर्विश्वस्मै भुवनाय कृण्वती गावो न व्रजं व्यु१षा आवर्तमो३ं [१ । ९२ । १-४] [१६२]

#### पाड्क्तम्

महे नो अद्य बोधयोषो राये दिवत्मती । 

यथा चिन्नो अबोधयः सत्यश्रवसि वाय्ये सुजाते अश्वसूनृतो३ं

या सुनीथे शौचद्रथे व्यौच्छो दुहितर्दिवः । 

सा व्युच्छ सहीयसि सत्यश्रवसि वाय्ये सुजाते अश्वसूनृतो३ं

सा नो अद्या भरद्वसुर्व्युच्छा दुहितर्दिवः । 

यो व्यौच्छः सहीयसि सत्यश्रवसि वाय्ये सुजाते अश्वसूनृतो३म्

अभि ये त्वा विभावरि स्तोमैर्गृणन्ति वह्नयः । 

मघैर्मघोनि सुश्रियो दामन्वन्तः सुरातयः सुजाते अश्वसूनृतो३ं

यच्चिद्धि ते गणा इमे छदयन्ति मघत्तये । 

परि चिद् वष्टयो दधुर्ददतो राधो अह्रयं सुजाते अश्वसूनृतो३म्

ऐषु धा वीरवद् यश उषो मघोनि सूरिषु । 

ये नो राधांस्यह्रया मघवानो अरासत सुजाते अश्वसूनृतो३ं

तेभ्यो द्युम्नं बृहद् यश उषो मघोन्या वह । 

ये नो राधांस्यश्व्या गव्या भजन्त सूरयः सुजाते अश्वसूनृतो३म्

[[९१]]

उत नो गोमतीरिष आ वहा दुहितर्दिवः । 

साकं सूर्यस्य रश्मिभिः शुक्रैः शोचद्भिरर्चिभिः सुजाते अश्वसूनृतो३ं

व्युच्छा दुहितर्दिवो मा चिरं तनुथा अपः । 

नेत् त्वा स्तेनं यथा रिपुं तपाति सूरो अर्चिषा सुजाते अश्वसूनृतो३म्

एतावद् वेदुषस्त्वं भूयो वा दातुमर्हसि । 

या स्तोतृभ्यो विभावर्युच्छन्ती न प्रमीयसे सुजाते अश्वसूनृतो३ं [५ । ७९ । १-१०] [१७२]

### आश्विनः क्रतुः

#### गायत्रम्

एषो उषा अपूर्व्या व्युच्छति प्रिया दिवः ।  स्तुषे वामश्विना बृहो३ं

या दस्रा सिन्धुमातरा मनोतरा रयीणाम् ।  धिया देवा वसुविदो३ं

वच्यन्ते वां ककुहासो जूर्णायामधि विष्टपि ।  यद् वां रथो विभिष्पतो३ं

हविषा जारो अपां पिपर्ति पपुरिर्नरा ।  पिता कुटस्य चर्षणो३म्

आदारो वा मतीनां नासत्या मतवचसा ।  पातं सोमस्य धृष्णुयो३ं

य नः पीपरदश्विना ज्योतिष्मती तमस्तिरः ।  तामस्मे रासाथामिषो३म्

आ नो नावा मतीनां यातं पाराय गन्तवे ।  युञ्जाथामश्विना रथो३म्

अरित्रं वां दिवस्पृथु तीर्थे सिन्धूनां रथः ।  धिया युयुज्र इन्दवो३ं

दिवस्कण्वास इन्दवो वसु सिन्धूनां पदे ।  स्वं वव्रिं कुह धित्सथो३म्

अभूदु भा उ अंशवे हिरण्यं प्रति सूर्यः ।  व्यख्यज्जिह्वयासितो३म्

अभूदु पारमेतवे पन्था ऋतस्य साधुया ।  अदर्शि वि स्रुतिर्दिवो३ं

तत्तदिदश्विनोरवो जरिता प्रति भूषति ।  मदे सोमस्य पिप्रतो३ं

वावसाना विवस्वति सोमस्य पीत्वा गिरा ।  मनुष्वच्छम्भू आ गतो३ं

युवोरुषा अनु श्रियं परिज्मनोरुपाचरत् ।  ऋता वनथो अक्तुभो३म्

उभा पिबतमश्विनोभा नः शर्म यच्छतम् ।  अविद्रियाभिरूतिभो३ं [१ । ४६ । १-१५] [१८७]

#### आनुष्टुभम्

यदद्य स्थः परावति यदर्वावत्यश्विना ।  यद् वा पुरू पुरुभुजा यदन्तरिक्ष आ गतो३म्

इह त्या पुरुभूतमा पुरू दंसांसि बिभ्रता ।  वरस्या याम्यध्रिगू हुवे तुविष्टमा भुजो३म्

ईर्मान्यद् वपुषे वपुश्चक्रं रथस्य येमथुः ।  पर्यन्या नाहुषा युगा मह्ना रजांसि दीयथो३ं

तदू षु वामेना कृतं विश्वा यद् वामनु ष्टवे ।  नाना जातावरेपसा समस्मे बन्धुमेयथो३म्

आ यद् वां सूर्या रथं तिष्ठद् रघुष्यदं सदा ।  परि वामरुषा वयो घृणा वरन्त आतपो३ं

[[९२]]

युवोरत्रिश्चिकेतति नरा सुम्नेन चेतसा ।  घर्मं यद् वामरेपसं नासत्यास्ना भुरण्यतो३म्

उग्रो वां ककुहो ययिः शृण्वे यामेषु संतनिः ।  यद् वां दंसोभिरश्विनात्रिर्नराववर्ततो३ं

मध्व ऊ षु मधूयुवा रुद्रा सिषक्ति पिप्युषी ।  यत् समुद्राति पर्षथः पक्वाः पृक्षो भरन्त वो३ं

सत्यमिद् वा उ अश्विना युवामाहुर्मयोभुवा ।  ता यामन् यामहूतमा यामन्ना मृळयत्तमो३म्

इमा ब्रह्माणि वर्धनाश्विभ्यां सन्तु शन्तमा ।  या तक्षाम रथाँ इवावोचाम बृहन्नमो३म् [५ । ७३ । १-१०] [१९७]

#### त्रैष्टुभम्

आ भात्यग्निरुषसामनीकमुद् विप्राणां देवया वाचो अस्थुः । 

अर्वाञ्चा नूनं रथ्येह यातं पीपिवांसमश्विना घर्ममच्छो३ं

न संस्कृतं प्र मिमीतो गमिष्ठान्ति नूनमश्विनोपस्तुतेह । 

दिवाभिपित्वेऽवसागमिष्ठा प्रत्यवर्तिं दाशुषे शम्भविष्ठो३म्

उता यातं सङ्गवे प्रातरह्नो मध्यन्दिन उदिता सूर्यस्य । 

दिवा नक्तमवसा शन्तमेन नेदानीं पीतिरश्विना ततानो३म् ॥ 

इदं हि वां प्रदिवि स्थानमोक इमे गृहा अश्विनेदं दुरोणम् । 

आ नो दिवो बृहतः पर्वतादाद्भ्यो यातमिषमूर्जं वहन्तो३ं

समश्विनोरवसा नूतनेन मयोभुवा सुप्रणीती गमेम । 

आ नो रयिं वहतमोत वीराना विश्वान्यमृता सौभगानो३म् [५ । ७६ । १-५] [२०२]

अतारिष्म तमसस्पारमस्य प्रति स्तोमं देवयन्तो दधानाः । 

पुरुदंसा पुरुतमा पुराजामर्त्या हवते अश्विना गो३ं

न्यु प्रियो मनुषः सादि होता नासत्या यो यजते वन्दते च । 

अश्नीतं मध्वो अश्विना उपाक आ वां वोचे विदथेषु प्रयस्वो३म्

अहेम यज्ञं पथामुराणा इमां सुवृक्तिं वृषणा जुषेथाम् । 

श्रुष्टीवेव प्रेषितो वामबोधि प्रति स्तोमैर्जरमाणो वसिष्ठो३म्

उप त्या वह्नी गमतो विशं नो रक्षोहणा संभृता वीळुपाणी । 

समन्धांस्यग्मग मत्सराणि मा नो मर्धिष्टमो गतं शिवेनो३म्

आ पश्चातान्नासत्या पुरस्तादाश्विना यातमधरादुदक्तात् । 

आ विश्वतः पाञ्चजन्येन राया यूयं पात स्वस्तिभिः सदा नो३म् [७ । ७३ । १-५] [२०७]

#### बार्हतम्

इमा उ वां दिविष्टय उस्रा हवन्ते अश्विना ।  अयं वामह्वेऽवसे शचीवसू विशंविशं हि गच्छथो३ं

युवं चित्रं ददथुर्जनं नरा चोदेथां सूनृतावते । 

[[९३]]

अर्वाग्रथं समनसा नि यच्छतं पिबतं सोम्यं मधो३म्

आ यातमुप भूषतं मध्वः पिबतमश्विना ।  दुग्धं पयो वृषणा जेन्यावसू मा नो मर्धिष्टमा गतो३म्

अश्वासो ये वामुप दाशुषो गृहं युवां दीयन्ति बिभ्रतः

मक्षूयुभिर्नरा हयेभिरश्विना देवा यातमस्मयो३म्

अधा ह यन्तो अश्विना पृक्षः सचन्त सूरयः ।  ता यंसतो मघवद्भ्यो ध्रुवं यशश्छर्दिरस्मभ्यं नासत्यो३ं

प्र ये ययुरवृकासो रथा इव नृपातारो जनानाम् । 

उत स्वेन शवसा शूशुवुर्नर उत क्षियन्ति सुक्षितो३म् [७ । ७४ । १-६] [२१३]

#### औष्णिहम्

अश्विना वर्तिरस्मदा गोमद् दस्रा हिरण्यवत् ।  अर्वाग्रथं समनसा नि यच्छतो३ं

यावित्था श्लोकमा दिवो ज्योतिर्जनाय चक्रथुः ।  आ न ऊर्जं वहतमश्विना युवो३म्

एह देवा मयोभुवा दस्रा हिरण्यवर्तनी ।  उषर्बुधो वहन्तु सोमपीतयो३म् [१ । ९२ । १६-१८] [२१६]

#### जागतम्

अबोध्यग्निर्ज्म उदेति सूर्यो व्यु१षाश्चन्द्रा मह्यावो अर्चिषा । 

आयुक्षातामश्विना यातवे रथं प्रासावीद् देवः सविता जगत् पृथो३ं

यद् युञ्जाथे वृषणमश्विना रथं घृतेन नो मधुना क्षत्रमुक्षतम् । 

अस्माकं ब्रह्म पृतनासु जिन्वतं वयं धना शूरसाता भजेमहो३म्

अर्वाङ् त्रिचक्रो मधुवाहनो रथो जीराश्वो अश्विनोर्यातु सुष्टुतः । 

त्रिवन्धुरो मघवा विष्वसौभगः शं न आ वक्षद् द्विपदे चतुष्पदो३म्

आ न ऊर्जं वहतमश्विना युवं मधुमत्या नः कशया मिमिक्षतम् । 

प्रायुस्तारिष्टं नी रपांसि मृक्षतं सेधतं द्वेषो भवतं सचाभुवो३ं

युवं ह गर्भं जगतीषु धत्थो युवं विश्वेषु भुवनेष्वन्तः । 

युवमग्निं च वृषणावपश्च वनस्पतीँरश्विनावैरयेथो३ं

युवं ह स्थो भिषजा भेषजेभिरथो ह स्थो रथ्या३ राथ्येभिः । 

अथो ह क्षत्रमधि धत्थ उग्रा यो वां हविष्मान् मनसा ददाशो३म् [१ । १५७ । १-६] [२२२]

ईळे द्यावापृथिवी पूर्वचित्तयेऽग्निं घर्मं सुरुचं यामन्निष्टये । 

याभिर्भरे कारमंशाय जिन्वथस्ताभिरू षु ऊतिभिरश्विना गतो३ं

युवोर्दानाय सुभरा असश्चतो रथमा तस्थुर्वचसं न मन्तवे । 

याभिर्धियोऽवथः कर्मन्निष्टये ताभिरू षु ऊतिभिरश्विना गतो३ं

युवं तासां दिव्यस्य प्रशासने विशां क्षयथो अमृतस्य मज्मना । 

[[९४]]

याभिर्धेनुमस्वं पिन्वथो नरा ताभिरू षु ऊतिभिरश्विना गतो३ं

याभिः परिज्मा तनयस्य मज्मना द्विमाता तूर्षु तरणिर्विभूषति । 

याभिस्त्रिमन्तुरभवद् विचक्षणस्ताभिरू षु ऊतिभिरश्विना गतो३ं

याभी रेभं निवृतं सितमद्भ्य उद् वन्दनमैरयतं स्वर्दृशे । 

याभिः कण्वं प्र सिषासन्तमावतं ताभिरू षु ऊतिभिरश्विना गतो३ं

याभिरन्तकं जसमानमारणे भुज्युं याभिरव्यथिभिर्जिजिन्वथुः । 

याभिः कर्कन्धुं वय्यं च जिन्वथस्ताभिरू षु ऊतिभिरश्विना गतो३ं

याभिः शुचन्ति धनसां सुषंसदं तप्तं घर्ममोम्यावन्तमत्रये । 

याभिः पृश्निगुं पुरुकुत्समावतं ताभिरू षु ऊतिभिरश्विना गतो३ं

याभिः शचीभिर्वृषणा परावृजं प्रान्धं श्रोणं चक्षस एतवे कृथः । 

याभिर्वर्तिकां ग्रसिताममुञ्चतं ताभिरू षु ऊतिभिरश्विना गतो३ं

याभिः सिन्धुं मधुमन्तमसश्चतं वसिष्ठं याभिरजरावजिन्वतम् । 

याभिः कुत्सं श्रुतर्यं नर्यमावतं ताभिरू षु ऊतिभिरश्विना गतो३ं

याभिर्विश्पलां धनसामथर्व्यं सहस्रमीह्ळ् आजावजिन्वतम् । 

याभिर्वशमश्व्यं प्रेणिमावतं ताभिरू षु ऊतिभिरश्विना गतो३ं

याभिः सुदानू औशिजाय वणिजे दीर्घश्रवसे मधु कोशो अक्षरत् । 

कक्षीवन्तं स्तोतारं याभिरावतं ताभिरू षु ऊतिभिरश्विना गतो३ं

याभी रसां क्षोदसोद्नः पिपिन्वथुरनश्वं याभी रथमावतं जिषे । 

याभिस्त्रिशोक उस्रिया उदाजत ताभिरू षु ऊतिभिरश्विना गतो३ं

याभिः सूर्यं परियाथः परावति मन्धातारं क्षैत्रपत्येष्वावतम् । 

याभिर्विप्रं प्र भरद्वाजमावतं ताभिरू षु ऊतिभिरश्विना गतो३ं

याभिर्महामतिथिग्वं कशोजुवं दिवोदासं शम्बरहत्य आवतम् । 

याभिः पूर्भिद्ये त्रसदस्युमावतं ताभिरू षु ऊतिभिरश्विना गतो३ं

याभिर्वम्रं विपिपानमुपस्तुतं कलिं याभिर्वित्तजानिं दुवस्यथः । 

याभिर्व्यश्वमुत पृथिमावतं ताभिरू षु ऊतिभिरश्विना गतो३ं

याभिर्नरा शयवे याभिरत्रये याभिः पुरा मनवे गातुमीषथुः । 

याभिः शारीराजतं स्यूमरश्मये ताभिरू षु ऊतिभिरश्विना गतो३ं

याभिः पठर्वा जठरस्य मज्मनाग्निर्नादीदेच्चित इद्धो अज्मन्ना । 

याभिः शर्यातमवथो महाधने ताभिरू षु ऊतिभिरश्विना गतो३ं

[[९५]]

याभिरङ्गिरो मनसा निरण्यतोऽग्रं गच्छतो विवरे गो अर्णसः । 

याभिर्मनुं शूरमिषा समावतं ताभिरू षु ऊतिभिरश्विना गतो३ं

याभिः पत्नीर्विमदाय न्यूहथुरा घ वा याभिररुणीरशिक्षितम् । 

याभिः सुदास ऊहथुः सुदेव्यं ताभिरू षु ऊतिभिरश्विना गतो३ं

याभिः शन्ताती भवथो ददाशुषे भुज्युं याभिरवथो याभिरध्रिगुम् । 

ओम्यावतीं सुभरामृतस्तुभं ताभिरू षु ऊतिभिरश्विना गतो३ं

याभिः कृशानुमसने दुवस्यथो जवे याभिर्यूनो अर्वन्तमावतम् । 

मधु प्रियं भरथो यत् सरड्भ्यस्ताभिरू षु ऊतिभिरश्विना गतो३ं

याभिर्नरं गोषुयुधं नृषाह्ये क्षेत्रस्य साता तनयस्य जिन्वथः । 

याभी रथाँ अवथो याभिरर्वतस्ताभिरू षु ऊतिभिरश्विना गतो३ं

याभिः कुत्समार्जुनेयं शतक्रतू प्र तुर्वीतिं प्र च दभीतिमावतम् । 

याभिर्ध्वसन्तिं पुरुषन्तिमावतं ताभिरू षु ऊतिभिरश्विना गतो३म्

अप्नस्वतीमश्विना वाचमस्मे कृतं नो दस्रा वृषणा मनीषाम् । 

अद्यूत्येऽवसे नि ह्वये वां वृधे च नो भवतं वाजसातो३ं

द्युभिरक्तुभिः परिपातमस्मानरिष्टेभिरश्विना सौभगेभिः । 

तन्नो मित्रो वरुणो मामहन्तामदितिः सिन्धुः पृथिवी उत द्यो३ं [१ । ११२ । १-२५] [२४७] ईडेद्यावीयमावर्तयेदातमसोपघातात् ।  तमसोपहत आसनदुत्सृप्य द्युभिरक्तुभिरित्युत्तमऋगन्तेन मन्द्रस्योत्तमेन यमेन प्रतिप्रियतममित्युपसन्तनुयान्मध्यमप्रथमयमेन ।  अस्मिन् सूक्ते मध्यमस्वरं सर्वं प्रयुञ्जीत । 

#### पाड्क्तम्

प्रति प्रियतमं रथं वृषणं वसुवाहनम् । 

स्तोता वामश्विनावृषिः स्तोमेन प्रति भूषति माध्वी मम श्रुतं हवो३म्

अत्यायातमश्विना तिरो विश्वा अहं सना । 

दस्रा हिरण्यवर्तनी सुषुम्ना सिन्धुवाहसा माध्वी मम श्रुतं हवो३म्

आ नो रत्नानि बिभ्रतावश्विना गच्छतं युवम् । 

रुद्रा हिरण्यवर्तनी जुषाणा वाजीनीवसू माध्वी मम श्रुतं हवो३ं

सुष्टुभो वां वृषण्वसू रथे वाणीच्याहिता । 

उत वां ककुहो मृगः पृक्षः कृणोति वापुषो माध्वी मम श्रुतं हवो३ं

बोधिन्मनसा रथ्येषिरा हवनश्रुता । 

विभिश्च्यवानमश्विना नि याथो अद्वयाविनं माध्वी मम श्रुतं हवो३म्

[[९६]]

आ वाम् नरा मनोयुजोऽश्वासः प्रुषितप्सवः । 

वयो वहन्तु पीतये सह सुम्नेभिरश्विना माध्वी मम श्रुतं हवो३म्

अश्विनावेह गच्छतं नासत्या मा वि वेनतम् । 

तिरश्चिदर्यया परि वर्तिर्यातमदाभ्या माध्वी मम श्रुतं हवो३म्

अस्मिन् यज्ञे अदाभ्या जरितारं शुभस्पती । 

अवस्युमश्विना युवं गृणन्तमुप भूषथो माध्वी मम श्रुतं हवो३म् पुनरुत्सृप्य द्वार्ये स्थूणे अन्तरेणासीनो मध्यमस्योत्तमयमेन उत्तमऋगन्तमुत्तमस्य प्रथमं यममादायारोहक्रमेणैवोत्तमं स्वरं तस्यामेवर्चि सर्वं प्रयुज्य परिदध्यात् । 

अभूदुषा रुशत्पशुराग्निरधाय्यृत्वियः । 

अयोजि वां वृषण्वसू रथो दस्रावमर्त्यो माध्वी मम श्रुतं हवो३म् [५ । ७५ । १-९] [२५६] इति ।  परिहिते

अपयिष्य होतः इत्यध्वर्युणोक्तोऽनभिहिङ्कृत्यापोनप्त्रीया अन्वाहेषच्छनैस्तरां परिधानीयायाः (उत्तमस्य चतुर्थयमेन) ।  प्रथमामृचमध्यर्धकारं ब्रूयात् सामिधेनीवत् ।  उत्तरा ऋगावानम् ।  अर्थाद् द्वितीये आदाने पञ्चार्धर्चा अनुच्छ्वसता वक्तव्याः ।  यदि यजमानो वृष्टिकामः स्यात् तदा द्वितीयाद्याः प्रकृत्यैव ब्रूयात् ।  प्रकृतिभावे पूर्वेष्वासामर्धर्चेषु लिङ्गानि काङ्क्षेत् । -

प्र देवत्रा ब्रह्मणे गातुरेत्वपो अच्छा मनसो न प्रयुक्ति

महीं मित्रस्य वरुणस्य धासिं पृथुज्रयसे रीरधा सुवृक्तो३ं

प्र देवत्रा ब्रह्मणे गातुरेत्वपो अच्छा मनसो न प्रयुक्ति ॥ 

महीं मित्रस्य वरुणस्य धासिं पृथुज्रयसे रीरधा सुवृक्तो३ं

प्र देवत्रा ब्रह्मणे गातुरेत्वपो अच्छा मनसो न प्रयुक्ति

महीं मित्रस्य वरुणस्य धासिं पृथुज्रयसे रीरधा सुवृक्तो३म्

अध्वर्यवो हविष्मन्तो हि भूताच्छाप इतोशतीरुशन्तोऽ-

व याश्चष्टे अरुणः सुपर्णस्तमास्यध्वमूर्मिमद्या सुहस्तो४म् ॥ 

अध्वर्यवोऽप इता समुद्रमपां नपातं हविषा यजध्वं

स वो दददूर्मिमद्या सुपूतं तस्मै सोमं मधुमन्तं सुनोतो४म् ॥ 

यो अनिध्मो दीदयदप्स्व१न्तर्यं विप्रास ईळते अध्वरे-

ष्वपां नपान्मधुमतीरपो दा याभिरिन्द्रो वावृधे वीर्यायो४म् ॥ 

याभिः सोमो मोदते हर्षते च कल्याणीभिर्युवतिभिर्न मर्यस्-

ता अध्वर्यो अपो अच्छा परेहि यदासिञ्चा ओषधीभिः पुनीतो४म् ॥ 

एवेद्यूने युवतयो नमन्त यदीमुशन्नुशतीरेत्यच्छ

[[९७]]

सं जानते मनसा सं चिकित्रेऽध्वर्यवो धिषणापश्च देवो४म् ॥ 

यो वो वृताभ्यो अकृणोदु लोकं यो वो मह्या अभिशस्तेरमुञ्चत्

तस्मा इन्द्राय मधुमन्तमूर्मिं देवमादनं प्र हिणोतनापो४म् ॥ 

प्रासै हिनोत मधुमन्तमूर्मिं गर्भो यो वः सिन्धवो मध्व उत्सो

घृतपृष्ठमीड्यमध्वरेष्वापो रेवतीः शृणुता हवं मो४म् ॥ 

तं सिन्धवो मत्सरमिन्द्रपानमूर्मिं प्र हेत य उभे इयर्ति

मदच्युतमौशानं नभोजां परि त्रितन्तुं विचरन्तमुत्सो४म् ॥  [१० । ३० । १-९]

हिनोता नो अध्वरं देवयज्या हिनोय ब्रह्म सनये धनाना-

मृतस्य योगे वि श्यध्वमूधः श्रुष्टीवरीर्भूतनास्मभ्यमापो४म् ॥  [१० । ३० । ११]

ग्रहणदेशाद्देवयजनदेशं प्रति आवृत्तास्वेकधनासु-

आवर्वृततीरध नु द्विधारा गोषुयुधो न नियवं चरन्ती-

र्ऋषे जनित्रीर्भुवनस्य पत्नीरपो वन्दस्व सवृधः सयोनो४म् ॥  [१० । ३० । १०]

प्रतिदृश्यमानासु (आसीनस्य दृष्टिपथमागतासु)-

प्रति यदापो अदृश्रमयतीर्घृतं पयांसि बिभ्रतीर्मधू-

न्यध्वर्युभिर्मनसा संविदाना इन्द्राय सोमं सुषुतं भरन्तो४म् ॥  [१० । ३० । १३]

आ धेनवः पयसा तूर्ण्यर्था अमर्धन्तीरुप नो यन्तु मध्वा

महो राये बृहतीः सप्त विप्रो मयोभवो जरिता जोहवीतो४म् ॥  [५ । ४३ । १] इति तीर्थसमीपमागतासु । 

समन्या यन्त्युप यन्त्यन्याः समानमूर्वं नद्यः पृणन्ति

तमू शुचिं शुचयो दीदिवांसमपां नपातं परि तस्थुरापो४म् ॥  [२ । ३५ । ३] इति तीर्थदेशं प्राप्तासु । 

तीर्थदेशे होतृचमसेऽपां पूर्यमाणे-

आपो न देवीरुप यन्ति होत्रियमवः पश्यन्ति विततं यथा रजः

प्राचैर्देवासः प्र णयन्ति देवयुं ब्रह्मप्रियं जोषयन्ते वरा इवो४म् ॥ [१ । ८३ । २] इति समाप्य प्रणवेनोपरमेत् ।  प्रकृतिभावपक्षेऽप्यत्रावसानं भवति ।  आगतमध्वर्युम् अवेरपोऽध्वर्या३ उ इति पृच्छति ।  अध्वर्युणा उतेमनन्नमुः इति प्रत्युक्तः शनैस्तरां (मध्यमस्वरेण)- तास्वध्वर्यो इन्द्राय सोमं सोता मधुमत्तमं वृष्टिवनिं तीव्रान्तं बहुरमध्यं वसुमते रुद्रवत आदित्यवत ऋभुमते विभुमते वाजवते बृहस्पतिवते विश्वदेव्यावते इति निगदमनवानं ब्रुवन् आगच्छन्तीनामेकधनानां मुखतो गत्वा ता अपरेणातीत्य उत्तरतस्तिष्ठेत् ।  तास्वदूरेणात्मनोऽतीतास्वन्वावृत्य यस्येन्द्रः इत्यादि निगदशेषमनुब्रुवन्ननुव्रजेत्- यस्येन्द्रः पीत्वा वृत्राणि जङ्घनत् प्र स जन्यानि तारिषो३म्

अम्बयो यन्त्यध्वभिर्जामयो अध्वरीयतां पृञ्चतीर्मधुना पयो४म् ॥  ऋगावनपक्षेऽप्यत्र प्रणवेन सन्तानः कर्तव्यः । 

अमूर्या उप सूर्ये याभिर्वा सूर्यः सह ता नो हिन्वन्त्वध्वरो४म् ॥ 

[[९८]]

अपो देवीरुप ह्वये यत्र गावः पिबन्ति नः सिन्धुभ्यः कर्त्वं हवो४म् ॥  [१ । २३ । १६-१८] इत्युत्तमयापरया द्वारा हविर्धानमनुप्रपद्येत ।  साद्यमानास्वेकधनासु मन्द्रेण-

एमा अग्मन् रेवतीर्जीवधन्या अध्वर्यवः सादयता सखायो

नि बर्हिषि धत्तन सोम्यासोऽपां नप्त्रा संविदानास एनो४म् ॥ 

आग्मन्नाप उशतीर्बर्हिरेदं न्यध्वरे असदन् देवयन्ती-

रध्वर्यवः सुनुतेन्द्राय सोममभूदु वः सुशका देवयज्यो४म् ॥ [१० । ३० । १४-१५] इति सन्नासु परिदध्यात् । 

ततो निष्क्रम्य पूर्वया द्वारा हविर्धानं प्रविश्य उत्तरा द्वार्यस्थूणमासाद्य राजानमभिमुखो निरसनोपवेशनमकृत्वोपविशेत् ।  अत ऊर्ध्वं प्रातःसवनमासमाप्तेर्मन्द्रस्वरेण प्रयोक्तव्यम् । 

उपांशुग्रहं हूयमानमभिमुखो भूत्वा- प्राणं यच्छ स्वाहा त्वा सुहव सूर्याय प्राणप्राणं मे यच्छ इत्यनुमन्त्र्य उः इत्यनुप्राण्यात् (अन्तःशरीरस्थं वायुं नासिकाद्वारेण बहिर्निर्गमयेत्) ।  अन्तर्यामग्रहम्- अपानं यच्छ स्वाहा त्वा सुहव सूर्यायापानापानं मे यच्छ इत्यनुमन्त्र्य उम् इत्यभ्यपान्यात् (बहिःष्ठं वायुं नासिकयान्तः प्रवेशयेत्) ।  ततो व्यानाय त्वा इत्युपांशुसवनं ग्रावाणमभिमृश्यापोनप्त्रीयस्थाने उपविश्य भूर्भुवःस्वः इति वाचं विसृजेत ।  प्रातरनुवाकाद्येतदन्तं वाग्यमनम् ।  अथ बहिष्पवमानाय सर्पणे छन्दोगात् पृष्ठतो मैेत्रावरुणो ब्रह्मा तावन्तरेणेतरे होतृब्रह्मवर्ग्या दीक्षिताश्चेत् प्रत्यगुदगाहवनीयादवस्थाय-

द्र॒प्सश्च॑स्कन्द प्रथ॒माँ अनु॒ द्यूनि॒मं च॒ योनि॒मनु॒ यश्च॒ पूर्वः॑ । 

स॒मा॒नं योनि॒मनु॑ सं॒चर॑न्तं द्र॒प्सं जु॑हो॒म्यनु॑ स॒प्त होत्राः॒ स्वाहा ॥ 

यस्ते॑ द्र॒प्सः स्कन्द॑ति॒ यस्ते॑ अं॒शुर्बा॒हुच्यु॑तो धि॒षणा॑या उ॒पस्था॑त् । 

अ॒ध्व॒र्योर्वा॒ परि॑ वा॒ यः प॒वित्रा॒त् तं ते॑ जुहोमि॒ मन॑सा॒ वष॑ट्कृतं॒ स्वाहा ॥  [१० । १७ । ११-१२] इति द्वौ विप्रुड्ढोमौ हुत्वाध्वर्युमुखाः समन्वारब्धाः सर्पन्त्यातीर्थदेशात् ।  बहिष्पवमानायोद्गातारमभिमुखा दक्षिणतो ब्रह्मोदङ्मुखः पश्चान्मैत्रावरुणोनिरसनोपवेशने कृत्वा प्राङ्मुख उपविशति ।  अथ होतापोनप्त्रीयस्थान एवासीनस्तान् बहिष्पवनार्थमुपविष्टाननुमन्त्रयते-

यो देवानामिह सोमपीथो यज्ञे बर्हिषि वेद्याम् । 

तस्यापि भक्षयामसि मुखमसि मुखं भूयासम् ॥  इति । 

यदि होता दीक्षितश्चेद्व्रजेत् स्तोत्रोपस्वराय सर्पेच्चोत्तरयोः सवनयोः ।  ब्रह्मन् त्स्तोष्यामः प्रशास्तः इति प्रस्तोत्रा स्तोत्रायातिसर्जितौ ब्रह्ममैत्रावरुणावतिसृजतः । 

ब्रह्मा- भूरिन्द्रवन्तः सवितृप्रसूताः इति जपित्वा ॐस्तुध्वम् इत्युच्चैः । 

प्रशास्ता- स्तुत देवेन सवित्रा प्रसूता ऋतस्य सत्यस्य वदत ।  आयुष्मत्य ऋचो मा गात तनूपात् साम्न ॐ इति जपित्वा स्तुध्वम् इत्युचैरतिसृजति । 

[[९९]]

अथ सवनीयेन पशुना चरन्ति ।  आग्नेयोऽग्निष्टोमे ।  परिव्ययणाद्याचात्वालमार्जनादमग्नीषोमीयवद्दण्डप्रदानवर्जम् ।  यूपाय परिवीयमाणाय प्रेषितः पश्चादुत्तर्वेदेर्निरसनोपवेशने कृत्वाभिहिंकृत्य युवा सुवासाः [३ । ८ । ४] इति त्रिर्ब्रूयात् ।  अग्निमन्थनादि समानम् ।  नमः प्रवक्त्रे इत्यादि सप्तदशसामिधेन्यः ।  स्रुगादापनसूक्तवाकस्थौ प्रावित्रं साधु ते यजमानदेवता, ओमन्वती तेऽस्मिन् यज्ञे यजमान इत्येतौ यजमानशब्दौ वर्जयित्वा आवाहनादिष्वैष्टिकेषु निगमेषु यजमानशब्दादग्रे तद्विभक्त्यन्तः सुन्वच्छब्दः प्रयोक्तव्यः ।  नान्त्याद्धारियोजनादूर्ध्वम् । 

अथावाहने- आवह देवान् त्सुन्वते यजमानाय इत्यवसाय अग्निमग्न आ३वह ।  सोममा३वह ।  अग्निमावा३वह वनस्पतिमा३वह ।  इन्द्रं वसुमन्तमा३वह ।  इन्द्रं रुद्रवन्तमा३वह ।  इन्द्रमादित्यवन्तमृभुवन्तं विभुमन्तं वाजवन्तं बृहस्पतिवन्तं विश्वदेव्यावन्तमा३वह ।  देवाँ आज्यपाँ आ३वहेत्यादि ।  इन्द्रं वसुमन्तमित्यादि सवनदेवतानां प्रस्थितयाज्यासु ध्वानं कर्तव्यम् ।  सम्मार्गानन्तरं प्रवृताहुतीर्जुह्वति वषट्कर्तारोऽच्छावाकवर्जम् ।  क्रतुयाज्याक्रमेण ।  अथ प्रशास्तस्तीर्थेन प्रपद्यस्व इत्युक्तो मैत्रावरुणः स्थानाचमने कृत्वा प्रविश्य स्वयमेव तूष्णीं दण्डं गृह्णाति ।  सदः प्रपदनादि समानमाध्रिगुपर्यन्तम् ।  अध्रिगौ- मेधपतये मेधम् इति विशेषः । 

वपायागे-

प्रशास्ता- अग्ने नय सुपथा राये अस्मान् विश्वानि देव वयुनानि विद्वान् । 

युयोद्ध्यस्मज्जुहुराणमेनो भूयिष्ठां ते नमउक्तिं विधेमो३म् ॥  [१ । १८९ । १]

होता यक्षदग्निं छागस्य वपाया मेदसो जुषतां हविर्होतर्यज ॥ 

होता- ये३ यजामहे प्र वः शुक्राय भानवे भरध्वं हव्यं मतिं चाग्नये सुपूतम् । 

यो दैव्यानि मानुषा जनूंष्यतर्विश्वानि वद्मना जिगाती३ वौ३षट् ॥  [७ । ४ । १]

हुतायां वपायां पाशुका ऋत्विजश्चात्वाले मार्जयन्ते ।  अथ होता मैत्रावरुणो ब्राह्मणाच्छंसी पोता नेष्टाग्नीध्र इत्येते अध्वर्युपथे स्थित्वादित्यप्रभृतीन् धिष्ण्यानुपतिष्ठन्ते ।  आदित्यमग्रे- अध्वनामध्वपते श्रेष्ठः स्वस्त्यस्याध्वनः पारमशीय इति ।  तत्रस्था एव यूपादित्याहवनीयनिर्मन्थ्यानुपतिष्ठन्ते- अग्नयः सगराः सगरा अग्नयः सगराः स्थ सगरेण नाम्ना ।  पातमाग्नयः पिपृतामाग्नयो नमो वोऽस्तु मा मा हिंसिष्ट इति ।  निर्मन्थ्यो नामाग्निमन्थनदेशः प्रक्षेपणदेशो वा ।  अथ सव्यावृतस्तत्रस्था एव शामित्रोवध्यगोहचावालोकरास्तावान् ।  एवमेव दक्षिणावृत आग्नीध्रीयमच्छावाकस्यवादं दक्षिणमार्जालीयं खरमित्येतानुपतिष्ठन्ते अग्नयः सगराः इति मन्त्रेण ।  ऊवध्यगोहं पश्वान्त्रप्रच्चादनस्थानम् ।  आस्तावो बहिष्पवमानदेशः ।  अच्छावाकवादः अच्छा वो अग्निम् इत्यच्छावाकेन पठ्यमानस्थानम् ।  ख्ररो ग्रहसादनप्रदेशः ।  अथोत्तरेणाग्नीध्रीयं परिव्रज्य सदसः पूर्वद्वारि आग्नीध्रवर्जमितरे प्रत्यङ्मुखाः सदोऽभिमृशन्ति- उर्वन्तरिक्षं वीहि इति ।  दक्षिणेन पाणिना द्वार्ये स्थूणे पर्यायेणाभिमृशेयुः सकृन्मन्त्रेण- देवी द्वारौ मा मा सन्ताप्तं लोकं मे लोककृतौ कृणुतम् इति ।  तत्रस्था एव अग्नयः सगराः इति मन्त्रेणापरान् शालामुखीयादीनुपतिष्ठेरन् ।  उपस्थितानादित्यादीननुपस्थितान् होत्रीयादींश्च सर्वान् पश्यन्तोऽपि इतस्तत ईक्षमाणाः अग्नयः सगराः इति मन्त्रेण सदसः पूर्वद्वारप्रदेशस्थाः सकृदेवोपतिष्ठेरन् ।  ततः सर्वे

[[१००]]

उ॒रुं नो॑ लो॒कमनु॑ नेषि वि॒द्वान् त्स्व॑र्व॒ज्ज्योति॒रभ॑यं स्व॒स्ति । 

ऋ॒ष्वा त॑ इन्द्र॒ स्थवि॑रस्य बा॒हू उप॑ स्थेयाम शर॒णा बृ॒हन्ता॑ ॥  [६ । ४७ । ८] इति जपन्तः पूर्वया द्वारा सदः प्रसर्पन्ति ।  ततो नेष्टृपोतृब्राह्मणाच्छंसिहोतृमैत्रावरुणा इत्येवं क्रमेणोत्तरेण सर्वान् धिष्ण्यान् गत्वा सन्नान् सन्नानपरेण गत्वा स्वस्व धिष्ण्यानां पश्चान्निरसनोपवेशने कृत्वोपविशेयुः ।  आग्नीध्रस्तु आग्नीध्रशालामभिमृशति- उर्वन्तरिक्षं वीहि इति ।  देवी द्वारौ इति द्वार्ये स्थूणे अभिमृश्य उरुं नो लोकम् इति जपन्नुत्तरेण स्वधिष्ण्यं गत्वा तस्य पश्चाद्भागे निरसनोपवेशने कृत्वोपविशेत् ।  उपविश्य सर्वे होत्रकाः- यो अद्य सौम्यो वधोघा यूनामुदीरति ।  विशूकुहमिव धन्वना व्यस्याः परिपन्थनं सदसस्पतये नमः इति जपन्ति ।  तेषामासवनसमाप्तेर्विसर्पणादिकं प्राप्ते स्वधिष्ण्यमुत्तरेण संचरितव्यः ।  एवं ब्रह्मा आदित्यप्रभृतीन् धिष्ण्यानुपस्थायपश्चात् सदः प्राङ्मुखः सदोऽभिमृश्य अपरे द्वार्ये अभिमृशति ।  तत्रस्थ एव पत्नीशालादीन् उपस्थितांश्चानुपस्थितांश्च उपस्थायापरया द्वारा सदः प्रविश्य दक्षिणपुरस्तान् मैत्रावरुणस्य निरसनोपवेशने कृत्वोपविश्य यो अद्य सौम्यः इति जपति । 

अथैन्द्रैः पुरोडाशैरनुसवनं चरन्ति । 

प्रशास्ता- धानावन्तं करन्भिणमपूपवन्तमुक्थिनम् ।  इन्द्र प्रातर्जुषस्व नो३म् ॥  [३ । ५२ । १]

होता यक्षदिन्द्रं हरिवाँ इन्द्रो धाना अत्तु पूषण्वान् करम्भं सरस्वतीवान् भारतीवान् परिवाप इन्द्रस्यापूपः ।  मित्रावरुणयोः पयस्या प्रातः प्रातः सावस्य पुरोळाशाँ इन्द्रः प्रस्थितां जुषाणो वेतु होतर्यज ॥ 

होता- ये३ यजामहे हरिवाँ इन्द्रो धाना अत्तु पूषण्वान् करम्भं सरस्वतीवान् भारतीवान् परिवाप इन्द्रस्यापूपः ।  मित्रावरुणयोः पयस्या प्रातः प्रातः सावस्य पुरोळाशाँ इन्द्रः प्रस्थितां जुषाणो वेतू३ वौ३षट् ॥ 

स्विष्टकृदि प्रशास्ता- अग्ने जुषस्व नो हविः पुरोळाशं जातवेदः ।  प्रातः सावे धियावसो३म् ॥  [३ । २७ । १]

होता यक्षदग्निं पुरोळाशानां जुषतां हविर्होतर्यज ॥ 

होता- ये३ यजामहे हविरग्ने वीही३ वौ३षट् ॥ 

द्विदेवत्यैश्चरन्ति । 

अथैन्द्रवायवस्य

प्रशास्ता- वायवा याहि दर्शतेमे सोमा अरङ्कृतास्तेषां पाहि श्रुधी हवो३म् [१ । २ । १]

इन्द्रवायू इमे सुता उप प्रयोभिरागतमिन्दवो वामुशन्ति हो३म् ॥  [१ । २ । ४] इत्यनवानं पृथक् प्रणवे । 

होता यक्षद्वायुमग्रेगामग्रेयावाणमग्रे सोमस्य पातारं करदेवं वायुरावसा गमज्जुषतां वेतु पिबतु सोमं होतर्यज होता यक्षदिन्द्रवायू अर्हन्तार्हाणां गव्याभिर्गोमन्ता भ्रियन्तां वीरया शुक्रया एनयोर्नियुतो गोअग्रावीरोपशाश्वपुरस्त्यास्तासामिह प्रयाणमस्त्विह विमोचनं करत एवेन्द्रवायू जुषेतां वीतां पिबतां सोमं होतर्यज ॥  इत्यनवानं प्रेष्यति । 

[[१०१]]

होता- ये३ यजामह अग्रं पिबा मधूनां सुतं वायो दिविष्टिषु त्वं हि पूर्वपा असी३ वौ३षट् ॥ 

शतेना नो अभिष्टिभिर्नियुत्वाँ इन्द्रसारथिर्वायो सुतस्य तृम्पता३ं वौ३षट् ॥  [४ । ४६ । १-२] द्विर्वागोजः । 

इदमाद्यनवानं प्रातः सवन इज्यानुवाक्ये ।  प्रैषौ चोत्तरयोर्ग्रहयोः ।  अथ हृत्वैतद्ग्रहपात्रमाहरत्यध्वर्युस्तद्गृह्णीयात्- ऐतु वसुः पुरूवसुः इति ।  सव्येन पाणिना दक्षिणस्योरोर्वसनमपनीय तस्मिन् सादयित्वाकाशवदङ्गुलिना पाणिनापिदध्यात् ।  एवमुत्तरत्र प्रतिग्रहभक्षणकाले तु सव्येन पिधानं भवति । 

अथ मैत्रावरुणस्य

प्रशास्ता- अयं वां मित्रावरुणा सुतः सोम ऋतावृधा ममेदिह श्रुतं हवो३म् ॥  [२ । ४१ । ४]

होता यक्षन्मित्रावरुणा सुक्षत्रा रिशादसा निचिन्मिषन्ता निचिरा निचिर्यांसाक्ष्णश्चिद्गातुवित्तरानुल्बणेन चक्षस ऋतमृतमिति दीध्याना करत एवं मित्रावरुणा जुषेतां वीतां पिबतां सोमं होतर्यज ॥ 

होता- ये३ यजामहे गृणाना जमदग्निना योनावृतस्य सीदतं पातम् सोममृतावृधा३ वौ३षट् ॥  [३ । ६२ । १८]

ऐन्द्रवायवं सव्येनापिधाय दक्षिणेन पाणिना मैत्रावरुणम्- ऐतु वसुर्विदद्वसुः इति प्रतिगृह्य दक्षिणेनैन्द्रवायवं हृत्वाभ्यात्मं सादयित्वोभावपि दक्षिणेन पाणिनापिदध्यात् । 

अथाश्विनस्य

प्रशास्ता- प्रातर्युजा विबोधयाश्विनावेह गच्छतामस्य सोमस्य पीतयो३म् ॥ 

होता यक्षदश्विना नासत्या दीद्यग्नी रुद्रवर्तनी न्यन्तरेण चक्रेण वामीरिष ऊर्जावहतं सुवीराः सनुतरेणाररुषो बाधेतां मधुकशयेमं यज्ञं युवाना मिमिक्षतां करत एवाश्विना जुषेतां वीतां पिबतां सोमं होतर्यज ॥ 

होता- ये३ यजामहे वावृधाना शुभस्पती दस्रा हिरण्यवर्तनी पिबतं सोम्यं मधू३ वौ३षट् ॥  [८ । ५ । ११]

इतरौ ग्रहौ सव्येनापिधाय दक्षिणेनाश्विनम्- ऐतु वसुः संयद्वसुः इति प्रतिगृह्य दक्षिणेनेतरावग्रतो नीत्वा उत्तरेण शिरः पर्याहृत्याभ्यात्मतरं सादयित्वापिदधाति ।  उन्नीयमानेभ्यः प्रेषितो मैत्रावरुणोऽनभिहिंकृत्य

आ त्वा वहन्तु हरयो वृषणं सोमपीतये ।  इन्द्र त्वा सूरचक्षसो३म् इति त्रिः

इमा धाना घृतस्नुवो हरी इहोप वक्षतः ।  इन्द्रं सुखतमे रथो३म्

इन्द्रं प्रातर्हवामह इन्द्रं प्रयत्यध्वरे ।  इन्द्रं सोमस्य पीतयो३म्

उप नः सुतमा गहि हरिभिरिन्द्र केशिभिः ।  सुते हि त्वा हवामहो३ं

सेमं नः स्तोममा गह्युपेदं सवनं सुतम् ।  गौरो न तृषितः पिबो३म्

इमे सोमास इन्दवः सुतासो अधि बर्हिषि ।  ताँ इन्द्र सहसे पिबो३म्

अयं ते स्तोमो अग्रियो हृदिस्पृगस्तु शन्तमः ।  अथा सोमं सुतं पिबो३ं

विश्वमित्सवनं सुतमिन्द्रो मदाय गच्छति ।  वृत्रहा सोमपीतयो३ं

सेमं नः काममा पृण गोभिरश्वैः शतक्रतो ।  स्तवाम त्वा स्वाध्यो३म् [१ । १६ । १-९] इति त्रिः परिदध्यात् । 

[[१०२]]

होता यक्षदिन्द्रं प्रातः प्रातः सावस्यार्वावतो गमदा परावत ओरोरन्तरिक्षादास्वात् सधस्थादिमे अस्मै शुक्रा मधुश्चुतः प्रस्थिता इन्द्राय सोमास्तां जुषतां वेतु पिबतु सोमं होतर्यज ॥ 

होता- ये३ यजामह इदं ते सोम्यं मध्वधुक्षन्नद्रिभिर्नरो जुषाण इन्द्र तत् पिबा३ वौ३षट् ॥  [८ । ६५ । ८]

सोमस्याग्ने वीही३ वौ३षट् ॥  इत्यनुवषट्कारः ।  द्विर्वागोजः । 

प्रशास्तर्यज इति प्रेषितः प्रशस्ता-

ये३ यजामहे मित्रं वयं हवामहे वरुणं सोमपीतये जज्ञाना पूतदक्षसा ३ वौ३षट् ॥  [१ । २३ । ४]

सोमस्याग्ने वीही३ वौ३षट् ॥  द्विर्वागोजः । 

ब्रह्मन् यज इति प्रेषितो ब्राह्मणाच्छंसी-

ये३ यजामह इन्द्र त्वा वृषभं वयं सुते सोमे हवामहे स पाहि मध्वो अन्धसा३ वौ३षट् ॥ [३ । ४० । १]

सोमस्याग्ने वीही३ वौ३षट् ॥  द्विर्वागोजः । 

पोतर्यज इति प्रेषितः पोता-

ये३ यजामहे मरुतो यस्य हि क्षये पाथा दिवो विमहसः स सुगोपातनो जना३ वौ३षट् ॥ [१ । ८६ । १]

नेष्टर्यज इति प्रेषितो नेष्टा-

ये३ यजामह अग्ने पत्नीरिहा वह देवानामुशतीरुप त्वष्टारं सोमपीतया३इ वौ३षट् ॥  [१ । २२ । ९]

सोमस्याग्ने वीही३ वौ३षट् ॥  द्विर्वागोजः । 

अग्नीद्यज इति प्रेषितोऽग्नीत्-

ये३ यजामह उक्षान्नाय वशान्नय सोमपृष्ठाय वेधसे स्तोमैर्विधेमाग्नया३इ वौ३षट् ॥  [८ । ४३ । ११]

सोमस्याग्ने वीही३ वौ३षट् ॥  द्विर्वागोजः । 

अथ होता आगतमध्वर्युम् अयाडग्नीत् इति पृच्छति ।  अयाट् इत्यध्वर्युः प्रत्याह ।  स भद्रमकर्यो नः सोमस्य पाययिष्यति इति होता जपति । 

इतरे पात्रे सव्येनापिधाय दक्षिणेन हस्तेन ऐन्द्रवायवमुत्तरेऽर्धे गृहीत्वाध्वर्यवे प्रणामयेत् (अनुत्सृजन् प्रयच्छेत्)- एष वसुः पुरूवसुरिहवसुः पुरूवसुर्मयिवसुः पुरूवसुर्वाक्पा वाचं मे पाह्युपहूता वाक् सह प्राणेनोप मां वाक् सह प्राणेन ह्वयतामुपहूता ऋषयो दैव्यासस्तनूपावानस्तन्वस्तपोजा उप मामृषयो दैव्यासो ह्वयन्तां तनूपावानस्तन्वस्तपोजाः इति ।  ततः अध्वर्य उपह्वयस्व इत्युक्त्वा नासिकाभ्यामवघ्राय सोमं वाग्देवी सोमस्य तृप्यतु इति भक्षयेत् ।  सर्वत्रापि सोमभक्षणेऽयमेव मन्त्रः ।  यदि तु तत्र प्रतिप्रस्थाता भक्षयति तमप्युपहूय भक्षयेत् ।  ततोऽध्वर्युणा होतरुपह्वयस्व इत्युक्तः उपहूतः इति प्रत्युपहवं ब्रूयात् सर्वत्र ।  ततोऽध्वर्युणा प्रतिभक्षितं होतृचमसे किञ्चिदवनीयानाचम्य अध्वर्युप्रतिप्रस्थात्रोरुपहवमिष्ट्वा नासिकाभ्यामवघ्राय पुनर्भक्षयेत् ।  ताभ्यां च प्रतिभक्षितशेषं होतृचमस आनीयोत्सृजेत् पात्रम् ।  अथाश्विनं सव्येनापिधाय मैत्रावरुणमुत्तरेऽर्धे गृहीत्वाध्वर्यवे प्रणामयेत्- एष वसुर्विदद्वसुरिह वसुर्विदद्वसुर्मयि वसुर्विदद्वसुश्चक्षुष्पाश्चक्षुर्मे पाह्युपहूतं चक्षुः सह मनसोप मां

[[१०३]]

चक्षुः सह मनसा ह्वयतामुपहूता ऋषयो दैव्यासस्तनूपावानस्तन्वस्तपोजा उप मामृषयो दैव्यासो ह्वयन्तां तनूपावानस्तन्वस्तपोजाः इति ।  पूर्ववदुपहवमिष्ट्वा अक्षिभ्यां त्विहावेक्षणं दक्षिणेनाग्रे पश्चात् सव्येन ।  भक्षयित्वा प्रतिभक्षितशेषं होतृचमस आनीयोत्सृजेत् ।  मैत्रावरुणाश्विनयोर्न पुनर्भक्षः ।  दक्षिणेनाश्विनमपिधाय सव्येन पाणिना होतृचमसमाददीत- ऐतु वसूनां पतिर्विश्वेषां देवानां समित् इति ।  ततः सव्यस्यारत्निना सव्यस्योरोर्वसनमपोच्छाद्य तस्मिन्नूरौ सादयित्वाकाशवतीभिरङ्गुलीभिर्होतृचमसं सव्येनापिदध्यात् ।  आश्विनमुत्तरेऽर्धे गृहीत्वा यथाहृतं परिहृत्य पुनः सादयित्वाध्वर्यवे प्रणामयेत्- एष वसुः संयद्वसुरिहवसुः संयद्वसुर्मयिवसुः संयद्वसुः श्रोत्रपाः श्रोत्रं मे पाह्युपहूतं श्रोत्रं सहात्मनोप मां श्रोत्रं सहात्मना ह्वयतामुपहूता ऋषयो दैव्यासस्तनूपावानस्तन्वस्तपोजा उप मामृषयो दैव्यासो ह्वयन्तां तनूपावानस्तन्वस्तपोजाः इति ।  पूर्ववदुपहवमिष्ट्वा कर्णाभ्यां त्विहोपोद्यच्छेद् दक्षिणायाग्रे पश्चासव्याय ।  दक्षिणेन पाणिना होतृचमसं भूमौ निधाय स्पृष्टोदकमिडामुपह्वयते ।  इडायाम् –  उपहूतोऽयं सुन्वन् यजमानोऽस्य यज्ञस्यागुर उदृचमशीयेति तस्मिन्नुपहूतः इति विशेषः ।  इदोपह्वानकाल उपोद्यच्छन्ति चमसान् चमसिनश्चमसाध्वर्यवो वा ।  होतावान्तरेडां प्राश्येडाभक्षणमकृत्वैवाचम्य अध्वर्य उपह्वयस्व इत्युक्त्वा होतृचमसं भक्षयेत् वाग्देवी इति मन्त्रेण ।  सानुवषट्कारेषु द्विर्भक्षणं मन्त्रेण प्रथमं तूष्णीमुत्तरम् ।  ततः प्रशास्तृब्राह्मणाच्छंसीपोतृनेष्ट्राग्नीध्राणां चमसान् सकृद् भक्षयति ।  उद्गातृब्रह्मयजमानसदस्यानां चमसान् तं तमेवोपहूय द्विर्द्विर्भक्षयति ।  अस्मिन् पक्षे तावपि तं तं चमसिनमध्वर्युं चोपहूय भक्षयतः ।  एवं प्रशास्त्रादय आग्नीध्रान्ताः स्वं स्वं चमसं होतारमध्वर्युं चोपहूय द्विर्द्विर्भक्षयन्ति ।  तान् चमसानध्वर्युः प्रतिभक्षयति ।  एवं वषट्कारनिमित्ते भक्षे समाप्ते सर्वे चमसिनः स्वं स्वं चमसं समाख्यार्थं सकृत् सकृद्भक्षयन्ति होतारमध्वर्युं चोपहूय ।  ब्राह्मादयस्तु होतारमध्वर्युं चमसिनो वोपहूय ।  सर्वैः उपहूतः इति प्रत्युपहवः कार्यः ।  अथ सर्वे भक्षयित्वा

अपा॑म॒ सोम॑म॒मृता॑ अभू॒माग॑न्म॒ ज्योति॒रवि॑दाम दे॒वान् । 

किं नू॒नम॒स्मान् कृ॑णव॒दरा॑तिः॒ किमु॑ धू॒र्तिर॑मृत॒ मर्त्य॑स्य ॥ 

शं नो॑ भव हृ॒द आ पी॒त इ॑न्दो पि॒तेव॑ सोम सू॒नवे॑ सु॒शेवः॑ । 

सखे॑व॒ सख्य॑ उरुशंस॒ धीरः॒ प्र ण॒ आयु॑र्जी॒वसे॑ सोम तारीः ॥  [८ । ४८ । ३-४] इत्येताभ्यामृग्भ्यां मुखहृदये यथासंख्येनाभिमृशेरन् ।  अद्भिराप्यायनम् ।  ततः स्वं स्वं चमसमद्भिराप्याययेरन्-

आप्या॑यस्व॒ समे॑तु ते वि॒श्वतः॑ सोम॒ वृष्ण्य॑म् ।  भवा॒ वाज॑स्य सङ्ग॒थे ॥  [१ । ९१ । १६]

सं ते॒ पयां॑सि॒ समु॑ यन्तु॒ वाजाः॒ सं वृष्ण्या॑न्यभिमाति॒षाहः॑ । 

आ॒प्याय॑मानो अ॒मृता॑य सोम दि॒वि श्रवां॑स्युत्त॒मानि॑ धिष्व ॥  [१ । ९१ । १८] इति द्वाभ्याम् ।  आप्यायितांश्चमसान् दक्षिणस्य हविर्धानस्याधस्तात् सादयन्ति ।  ते नाराशंसा भवन्ति । 

एतस्मिन् कालेऽच्छावाकः स्थानाचमने कृत्वा तीर्थेन प्रपद्योत्तरेणाग्नीध्रीयंपरिव्रज्य पूर्वेण सद आत्मनो धिष्ण्यग्रदेशे निरसनोपवेशने कृत्वोपविश्य पुरोडाशदृगलमध्वर्युणा प्रत्तमिडामिवोद्यम्य अच्छावाक वदस्व इत्युक्तोऽनभिहिंकृत्य-

[[१०४]]

अच्छा वो अग्निमवसे देवं गासि स नो वसुः ।  रासत् पुत्र ऋषूणामृतावा पर्षति द्विषो३म् इति त्रिः

स हि सत्यो यं पूर्वे चिद्देवासश्चिद्यमीधिरे ।  होतारं मन्द्रजिह्वमित् सुदीतिभिर्विभावसो३ं

स नो धीती वरिष्ठया च श्रेष्ठया च सुमत्या ।  अग्ने रायो दिदीहि नः सुवृक्तिभिर्वरेण्यो३म् [५ । २५ । १-३] इति त्रिः परिधायान्त्येन प्रणवेन –  वरेण्यो३ं यजमानहोतरध्वर्योऽग्नीद्ब्रह्मन्पोतर्नेष्टरुतोपवक्तरिषेषयध्वमूर्जोर्जयध्वं नि वोजामयोजिहतान् यजाम योनिः सपत्नायामनिबाधितासो जयताभीत्वरीं जयताभीत्वर्याश्रवद्व इन्द्रः शृणवद्वो अग्निः प्रस्थायेन्द्राग्निभ्यां सोमं वोचतोपो अस्मान् ब्राह्मणान् ब्राह्मणा ह्वयध्वम् इति निगदमनवानमुपसन्तनुयात् ।  समाप्तेऽस्मिन् निगदेऽध्वर्युर्होतर्युपहवं काङ्क्षते ।  होता-

प्रत्येता सुन्वन् यजमानः सूक्ता वामाग्रभीत् । 

उप प्रतिष्ठोपवक्तरुत नो गाव उपहूताः इति निगदमुक्त्वा उपहूतः इत्युपह्वयते । 

उन्नीयमानाय प्रेषितोऽच्छावाकोऽनभिहिंकृत्य-

प्रत्यस्मै पिपीषते विश्वानि विदुषे भर ।  अरंगमाय जग्मयेऽपश्चाद्दघ्वने नरो३म् इति त्रिः

एमेनं प्रत्येतन सोमेभिः सोमपातमम् ।  अमत्रेभिर्ऋजीषिणमिन्द्रं सुतेभिरिन्दुभो३ं

यदी सुतेभिरिन्दुभिः सोमेभिः प्रतिभूषथ ।  वेदा विश्वस्य मेधिरो धृषत् तं तमिदेषतो३म्

अस्माअस्मा इदन्धसोऽध्वर्यो प्र भरा सुतम् ।  कुवित् समस्य जेन्यस्य शर्धतोऽभिशस्तेरवस्पृरो३म्[६ । ४२ । १- ४] इति त्रिः परिदध्यात् ।  अच्छावाक यज इति प्रेषितोऽच्छावाकः-

ये३ यजामहे प्रातर्यावभिरागतं देवेभिर्जेन्यावसू इन्द्राग्नी सोमपीतया३इ वौ३षट् ॥  [८ । ३८ । ७]

सोमस्याग्ने वीही३ वौ३षट् ॥  द्विर्वागोजः ।  एतावन्तं कालं पुरोडाशदृगलस्योद्यमनं भवति ।  निधाय पुरोडाशदृगलं स्पृषोदकमध्वर्युमुपहूय उक्तमन्त्रेण चमसं भक्षयति तूष्णीं द्वितीयम् ।  अध्वर्युणा प्रतिभक्षिते पुनरध्वर्युमुपहूय समाख्यानिमित्तं भक्षयति ।  अपाम इत्यादि मुखहृदयाभिमर्शनं चमसाप्यायनं च ।  नास्पृष्टोदकाः सोमेनेतराणि हवींष्यालभेरन् ।  स्पृष्टोदकं पुरोदाशदृगलमादाय उत्थाय तत्रस्थ एव अध्वनाम् इत्यादि पूर्वोक्तक्रमेणादित्यप्रभृतीन् धिष्ण्यानुपस्थायापरया द्वार सदः प्रविशन् सदोद्वार्ये अभिमृश्य शालामुखीयाद्युपस्थितांश्चानुपस्थितांश्चोपस्थाय उरुं नः इति प्रविश्य पश्चात् स्वस्य धिष्ण्यस्य निरसनोपवेशने कृत्वोपविश्य यो अद्य इति जपति ।  उपविष्टेऽच्छावाके ब्रह्माग्नीध्रीयं प्राप्नोति ।  इतरे होत्रदयोऽप्यनुपविष्ट एवाच्छावाके विसंस्थितसंचरेणाग्नीध्रीयं प्राप्ता भवेयुः ।  अच्छावाकः सादसि पुरोडाशं प्राश्याचम्य विसंस्थितसंचरेणाग्नीध्रीयं प्राप्य सर्वे हविरुच्छिष्टं प्राश्नीयुराग्नीध्रीये बहिर्वेद्याम् ।  प्राश्य विसंस्थितसंचरेण प्रतिप्रसर्पन्ति । 

### ऋतुयाजाः

तेषां यागक्रमो वक्ष्यते- येन येन प्रैषेण यथाप्रैषं यो यः प्रेषितस्तेन तेनैव प्रेषैण स स एव यजति ।  नानुवषट्कारः । 

प्रशास्ता- होता यक्षदिन्द्रं होत्रात् सजूर्दिव आपृथिव्या ऋतुना सोमं पिबतु होतर्यज ॥ 

[[१०५]]

होता- ये३ यजामह इन्द्रं होत्रात् सजूर्दिव आपृथिव्या ऋतुना सोमं पिबतू३ वौ३षट् ॥ 

प्रशास्ता- होता यक्षन्मरुतः पोत्रात् सुष्टुभः स्वर्का ऋतुना सोमं पिबन्तु पोतर्यज ॥ 

पोता- ये३ यजामहे मरुतः पोत्रात् सुष्टुभः स्वर्का ऋतुना सोमं पिबन्तू३ वौ३षट् ॥ 

प्रशास्ता- होता यक्षद ग्रावो नेष्ट्रात् त्वष्टा सुजनिमा सजूर्देवानां पत्नीभिर्ऋतुना सोमं पिबतु नेष्टर्यज ॥ 

नेष्टा- ये३ यजामहे ग्रावो नेष्ट्रात् त्वष्टा सुजनिमा सजूर्देवानां पत्नीभिर्ऋतुना सोमं पिबतू३ वौ३षट् ॥ 

प्रशास्ता- होता यक्षदग्निमाग्नीध्रादृतुना सोमं पिबत्वग्नीद्यज ॥ 

अग्नीत्- ये३ यजामहेऽग्निमाग्नीध्रादृतुना सोमं पिबतू३ वौ३षट् ॥ 

प्रशास्ता- होता यक्षदिन्द्रो ब्रह्मा ब्राह्मणादृतुना सोमं पिबतु ब्रह्मन् यज ॥ 

ब्राह्मणाच्छंसी- ये३ यजामह इन्द्रो ब्रह्मा ब्राह्मणादृतुना सोमं पिबतू३ वौ३षट् ॥ 

प्रशास्ता- होता यक्षन्मित्रावरुणौ प्रशास्तारौ प्रशास्त्रादृतुना सोमं पिबतां प्रशास्तर्यज ॥  दण्डं निधायोपविश्य-

प्रशास्ता- ये३ यजामहे मित्रावरुणौ प्रशास्तारौ प्रशास्त्रादृतुना सोमं पिबता३ं वौ३षट् ॥ 

प्रशास्ता- होता यक्षद्देवं द्रविणोदां होत्रादृतुभिः सोमं पिबतु होतर्यज ॥ 

होता- ये३ यजामहे देवं द्रविणोदां होत्रादृतुभिः सोमं पिबतू३ वौ३षट् ॥ 

प्रशास्ता- होता यक्षद्देवं द्रविणोदां पोत्रादृतुभिः सोमं पिबतु पोतर्यज ॥ 

पोता- ये३ यजामहे देवं द्रविणोदां पोत्रादृतुभिः सोमं पिबतू३ वौ३षट् ॥ 

प्रशास्ता- होता यक्षद्देवं द्रविणोदां नेष्ट्रादृतुभिः सोमं पिबतु नेष्टर्यज ॥ 

नेष्टा - ये३ यजामहे देवं द्रविणोदां नेष्ट्रादृतुभिः सोमं पिबतू३ वौ३षट् ॥ 

प्रशास्ता- होता यक्षद्देवं द्रविणोदामपाद्धोत्रादपात् पोत्रादपान्नेष्ट्रात्तुरीयं पात्रममृक्तममर्त्यमिन्द्रपानं देवो द्रविणोदा द्राविणोदसः स्वयमायूयाः स्वयमभिगूर्याः स्वयमभिगूर्तया होत्रय ऋतुभिः सोमस्य पिबत्वच्छावाक यज ॥ 

अच्छावाकः- ये३ यजामहे देवं द्रविणोदामपाद्धोत्रादपात् पोत्रादपान्नेष्ट्रात्तुरीयं पात्रममृक्तममर्त्यमिन्द्रपानं देवो द्रविणोदा द्राविणोदसः स्वयमायूयाः स्वयमभिगूर्याः स्वयमभिगूर्तया होत्रय ऋतुभिः सोमस्य पिबतू३ वौ३षट् ॥ 

प्रशास्ता- होता यक्षदश्विनाध्वर्यू आध्वर्यवादृतुना सोमं पिबतामध्वर्यू यजतम् ॥ 

अध्वर्युगृहपतिभ्यां होतरेतद्यज इत्युक्तो होता यजति । 

होता- ये३ यजामहेऽश्विनाध्वर्यू आध्वर्यवादृतुना सोमं पिबता३ं वौ३षट् ॥ 

प्रशास्ता-होता यक्षदग्निं गृहपतिं गार्हपत्यात् सुगृहपतिस्त्वयाग्नेयं सुन्वन् यजमानः स्यात् सुगृहपतिस्त्वमनेन सुन्वता यजमानेनाग्निर्गृहपतिर्गार्हपत्यादृतुना सोमं पिबतु गृहपते यज ॥ 

होतरेतद्यज इत्युक्तो होता- ये३ यजामहे ग्निं गृहपतिं गार्हपत्यात् सुगृहपतिस्त्वयाग्नेयं सुन्वन् यजमानः स्यात् सुगृहपतिस्त्वमनेन सुन्वता यजमानेनाग्निर्गृहपतिर्गार्हपत्यादृतुना सोमं पिबतू३ वौ३षट् ॥ 

[[१०६]]

अथैतदृतुपात्रमानन्तर्येण वषट्कारक्रमेणैव वषट्कर्तारो भक्षयन्ति ।  येषां याज्यासु प्रतिप्रस्थात्रा होमः कृतस्ते तमेवोपहूय भक्षयन्ति ।  अ एव तेषां प्रतिभक्षयिता । 

### आज्यशस्त्रम्
अथाज्यशस्त्रम् । 

अध्वर्युर्होतृमुखत आसीनः पराङावर्तते ।  तस्मिन् पराङ् व्यावृत्ते होता-

सुमत्पद्वग्दे पिता मातरिश्वाच्छिद्रापदाधादच्छिद्रोक्था कवयः शंसन् ।  सोमो विश्वविन्नीथा निनेषद् बृहस्पतिरुक्थामदानि शंसिषद् वागायुर्विश्वायुर्विश्वमायुः क इदं शंसिष्यति स इदं शंसिष्यति इति जपित्वानभिहिंकृत्य शोंसावोमित्युच्चैराहूय तूष्णीं शंसं शंसेदुपांशु सप्रणवमसन्तन्वन् ।  शो३ंसावो३ं भूरग्निर्ज्योतिर्ज्योतिरग्नो३म् ।  इन्द्रो ज्योतिर्भुवो ज्योतिरिन्द्रो३म् ।  सूर्यो ज्योतिर्ज्योतिः स्वः सूर्यो३म् ।  इति त्रिपदस्तूष्णीं शंसः ।  यद्यु वै षट्पदः पूर्वैर्ज्योतिःशब्दैरग्रेऽवस्येत् । 

अग्निर्देवेद्धः ।  अग्निर्मन्विद्धः ।  अग्निः सुषमित् ।  होता देववृतः ।  होता मनुवृतः ।  प्रणीर्यज्ञानाम् ।  रथीरध्वराणाम् ।  अतूर्तो होता ।  तूर्णिर्हव्यवाट् ।  आ देवो देवान् वक्षत् ।  यक्षदग्निर्देवो देवान् ।  सो अध्वरा करति जातवेदो३ं

प्र वो देवायाग्नये बर्हिष्ठमर्चास्मै ।  गमद्देवेभिरासनो यजिष्ठो बर्हिरा सदो३म् इति त्रिः

ऋतावा यस्य रोदसी दक्षं सचन्त ऊतयः ।  हविष्मन्तस्तमीळते तं सनिष्यन्तोऽवसो३ं

स यन्ता विप्र एषां स यज्ञानामथा हि षः ।  अग्निं तं वो दुवस्यत दाता यो वनिता मघो३ं

स नः शर्माणि वीतयेऽग्निर्यच्छतु शन्तमा ।  यतो नः दिवि क्षितिभ्यो अप्स्वो३ं

दीदिवांसमपूर्व्यं वस्वीभिरस्य धीतिभिः ।  ऋक्वाणो अग्निमिन्धते होतारं विश्पतिं विशो३म्

उत नो ब्रह्मन्नविष उक्थेषु देवहूतमः ।  शं नः शोचा मरुद्वृधोऽग्ने सहस्रसातमो३ं

शो३ंसावो३ं नू नो रास्व सहस्रवत् तोकवत् पुष्टिमद्वसु ।  द्युमदग्ने सुवीर्यं वर्षिष्ठमनुपक्षितो३म् [३ । १३ । १-७] इति त्रिः परिधाय उक्थं वाचि घोषाय त्वा इति शस्त्वा जपेत् ।  उक्थशा यज इति प्रेषितः-

ये३ यजामह अग्न इन्द्रश्च दाशुषो दुरोणे सुतावतो यज्ञमिहोपयातममर्धन्ता सोमपेयाय देवा३ वौ३षट् ॥  [३ । २५ । ४]

सोमस्याग्ने वीही३ वौ३षट् ॥  द्विर्वागोजः ।  शस्त्राणामारभ्यासमाप्तेर्वाग्यमनम् ।  आपद्य अतो देवा अवन्तु नः इति जपेदपि वान्यां वैष्णवीमृचम् ।  उक्थपात्रमग्रे भक्षयेद्द्विः ।  ततः सर्वे चमसिनश्चमसान् भक्षयन्ति अध्वर्य उपह्वयस्व, चमसिन उपह्वयध्वम् इति वोक्त्वा ।  उक्तमाप्यायनम् । 

शस्त्रस्वरः प्रतिगर ओथामो दैव इति ।  शो३ंसामो दैव इत्याहावे ।  प्लुतादिः प्रणवेऽप्लुतादिरवसाने ।  प्रणवे प्रणव आहावोत्तरे ।  अवसाने च ।  प्रणवान्तो वा ।  यत्र यत्र चान्तःशस्त्रं रणवेनावस्यति प्रणवान्त एव तत्र प्रतिगरः ।  शस्त्रान्ते तु प्रणवः । 

ब्रह्मन् त्स्तोष्यामः इत्यादि स्तुध्वम् इत्यन्तं पूर्ववत् । 

### प्रउगशस्त्रम्
अथ प्रउगशस्त्रम्

[[१०७]]

प्रस्तोत्रा एष इति प्रोक्त उद्गातुर्हिङ्कारे प्रातः सवने शस्त्रायाह्वयीरन् । 

हिम् भूर्भुवःस्वरो३म् ।  शो३ंसावो३ं

वायुरग्रेगा यज्ञप्रीः साकं गन् मनसा यज्ञम् ।  शिवो नियुद्भिः शिवाभो३ं

वायवा याहि दर्शतेमे सोमा अरङ्कृताः ।  तेषां पाहि श्रुधी हवो३ं इति त्रिः

वाय उक्थेभिर्जरन्ते त्वामच्छा जरितारः ।  सुतसोमा अहर्विदो३ं

वायो तव प्रपृञ्चती धेना जिगाति दाशुषे ।  उरूची सोमपीतयो३ं

शो३ंसावो३ं हिरण्यवर्तनी नरा देवा पती अभिष्टये ।  वायुश्चेन्द्रश्च सुमखो३म्

इन्द्रवायू इमे सुता उप प्रयोभिरागतम् ।  इन्द्वो वामुशन्ति हो३ं

वायविन्द्रश्च चेतथः सुतानां वाजिनीवसू ।  तावायातमुप द्रवो३ं

वायविन्द्रश्च सुन्वत आ यातमुपनिष्कृतम् ।  मक्ष्वित्था धिया नरो३ं

शो३ंसावो३ं काव्या राजाना क्रत्वा दक्षस्य दुरोणे ।  रिशादसा सधस्थ ओ३ं

मित्रं हुवे पूतदक्षं वरुणं च रिशादसम् ।  धियं घृताचीं साधन्तो३म्

ऋतेन मित्रावरुणावृतावृधावृतस्पृशा ।  क्रतुं बृहन्तमाशाथो३ं

कवी नो मित्रावरुणा तुविजाता उरुक्षया ।  दक्षं दधाते अपसो३ं

शो३ंसावो३ं दैव्या अध्वर्यू आगतं रथेन सूर्यत्वचा ।  मध्वा यज्ञं समञ्जाथो३म्

अश्विना यज्वरीरिषा द्रवत्पाणी शुभस्पती ।  पुरुभुजा चनस्यतो३म्

अश्विना पुरुदंससा नरा शवीरया धिया ।  धिष्ण्या वनतं गिरो३ं

दस्रा युवाकवः सुता नासत्या वृक्तबर्हिषः ।  आ यातं रुद्रवर्तनो३ं

शो३ंसावो३मिन्द्र उक्थेभिर्मन्दिष्ठो वाजानां च वाजपतिः ।  हरिवन् सुतानां सखो३म्

इन्द्रा याहि चित्रभानो सुता इमे त्वायवः ।  अण्वीभिस्तना पूतासो३म्

इन्द्रा याहि धियेषितो विप्रजूतः सुतावतः ।  उप ब्रह्माणि वाघतो३म्

इन्द्रा याहि तूतुजान उप ब्रह्माणि हरिवः ।  सुते दधिष्व नश्चनो३ं

शो३ंसावो३ं विश्वान् देवान् हवामहेऽस्मिन् यज्ञे सुपेशसः । 

त इमं यज्ञमागमन् देवासो देव्या धिया ॥ 

जुषाणा अध्वरे सदो ये यज्ञस्य तनूकृतः ।  विश्व आ सोमपीतयो३म्

ओमासश्चर्षणीधृतो विश्वे देवास आ गत ।  दाश्वांसो दाशुसः सुतो३ं

विश्वे देवासो अप्तुरः सुतमा गन्त तूर्णयः ।  उस्रा इव स्वसराणो३ं

विश्वे देवासो अस्रिध एहिमायासो अद्रुहः ।  मेधं जुषन्त वह्नयो३ं

शो३ंसावो३ं वाचमहं देवीं वाचास्मिन् यज्ञे सुपेशसा ।  सरस्वतीं हवामहो३ं

[[१०८]]

पावका नः सरस्वती वाजेभिर्वाजिनीवती ।  यज्ञं वष्टु धियावसो३ं

चोदयित्री सूनृतानां चेतन्ती सुमतीनाम् ।  यज्ञं दधे सरस्वतो३ं

शो३ंसावो३म् महो अर्णः सरस्वती प्रचेतयति केतुना ।  धियो विश्वा विराजतो३म् इति त्रिः परिदध्यात् । 

ये३ यजामहे विश्वेभिः सोम्यं मध्वग्न इन्द्रेण वायुना पिबा मित्रस्य धामभी३ र्वौ३षट् ॥  [१ । १४ । ४०]

### मैत्रावरुणशस्त्रम्
अथ मैत्रावरुणशस्त्रम् । 

प्रस्तोत्रा एष इति प्रोक्त उद्गातुर्हिङ्कारे हिम् भूर्भुवःस्वरो३म् ।  शो३ंसावो३म्

आ नो मित्रावरुणा घृतैर्गव्यूतिमुक्षतम् ।  मध्वा रजांसि सुक्रतो३म् (इति त्रिः)

उरुशंसा नमोवृधा मह्ना दक्षस्य राजथः ।  द्राघिष्ठाभिः शुचिव्रतो३ं

गृणाना जमादग्निना योनावृतस्य सीदतम् ।  पातं सोममृतावृधो३ं [३ । ६२ । १६-१८]

शो३ंसावो३ मा नो गन्तं रिशादसा वरुण मित्र बर्हणा ।  उपेमं चारुमध्वरो३ं

विश्वस्य हि प्रचेतसा वरुण मित्र राजथः ।  ईशाना पिप्यतं धियो३म्

उप नः सुतमा गतं वरुण मित्र दाशुषः ।  अस्य सोमस्य पीतायो३ं [५ । ७१ । १-३]

शो३ंसावो३ं प्र वो मित्राय गायत वरुणाय विपा गिरा ।  महिक्षत्रावृतं बृहो३ं

सम्राजा या घृतयोनी मित्रश्चोभा वरुणश्च ।  देवा देवेषु प्रशस्तो३ं

ता नः शक्तं पार्थिवस्य महो रायो दिव्यस्य ।  महि वां क्षत्रं देवेषो३म्

ऋतमृतेन सपन्तेषिरं दक्षमाशाते ।  अद्रुहा देवौ वर्धेतो३ं

वृष्टिद्यावा रीत्यापेषस्पती दानुमत्याः ।  बृहन्तं गर्तमाशातो३ं

प्र मित्रयोर्वरुणयोः स्तोमो न एतु शूष्यः ।  नमस्वान् तुविजातयो३ं

या धारयन्त देवाः सुदक्षा दक्षपितरा ।  असुर्याय प्रमहसो३ं

ता नः स्तिपा तनूपा वरुण जरितॄणाम् ।  मित्र साशयतं धियो३ं

यदद्य सूर उदितेऽनागा मित्रो अर्यमा ।  सुवाति सविता भगो३ं

सुप्रावीरस्तु स क्षयः प्र नु यमन्त्सुदानवः ।  ये नो अंहोतिपिप्रतो३म्

उत स्वराजो असितिरदब्धस्य व्रतस्य ये ।  महो राजान ईशतो३ं

प्रति वां सूर उदिते मित्रं गृणीषे वरुणम् ।  अर्यमणं रिशादसो३ं

राया हिरण्यया मतिरियमवृकाय शवसे ।  इयं विप्रा मेधसातयो३ं

शो३ंसावो३ं ते स्याम देव वरुण ते मित्र सूरिभिः सह ।  इषं स्वश्च धीमहो३म् [७ । ६६ । १-९]

इति त्रिः परिदध्यात् । 

ये३ यजामह आ यातं मित्रावरुणा जुषाणावाहुतिं नरा पातं सोममृतावृधा३ वौ३षट् ॥  [७ । ६६ । १९]

### ब्राह्मणाच्छंसिशस्त्रम्
अथ ब्राह्मणाच्छंसिशस्त्रम् । 

[[१०९]]

प्रस्तोत्रा एष इति प्रोक्त उद्गातुर्हिङ्कारे हिम् भूर्भुवःस्वरो३म् ।  शो३ंसावो३म्

आ याहि सुषुमा हि त इन्द्र सोमं पिबा इमम् ।  एदं बर्हिः सदो ममो३म् (इति त्रिः)

आ त्वा ब्रह्मयुजा हरी वहतामिन्द्र केशिना ।  उप ब्रह्माणि नः शृणो३ं

ब्रह्माणस्त्वा वयं युजा सोमपामिन्द्र सोमिनः ।  सुतावन्तो हवामहो३ं

शो३ंसावो३मा नो याहि सुतावतोऽस्माकं सुष्टुतीरुप ।  पिबा सु शिप्रिन्नन्धसो३म्

आ ते सिञ्चामि कुक्ष्योरनु गात्रा विधावतु ।  गृभाय जिह्वया मधो३ं

स्वादुष्टे अस्तु संसुदे मधुमान् तन्वे तव ।  सोमः शमस्तु ते ह्रुदो३ं

शो३ंसावो३मयमु त्वा विचर्षणे जनीरिवाभि संवृतः ।  प्र सोम इन्द्र सर्पतो३ं

तुविग्रीवो वपोदरः सुबाहुरन्धसो मदे ।  इन्द्रो वृत्राणि जिघ्नतो३म्

इन्द्र प्रेहि पुरस्त्वं विश्वस्येशान ओजसा ।  वृत्राणि वृत्रहञ्जहो३ं

दीर्घस्ते आस्त्वङ्कुशो येना वसु प्रयच्छसि ।  यजमानाय सुन्वतो३म्

अयं त इन्द्र सोमो निपूतो अधि बर्हिषि ।  एहीमस्य द्रवा पिबो३ं

शाचिगो शाचिपूजनायं रणाय ते सुतः ।  आखण्डल प्रहूयसो३ं

यस्ते शृङ्गवृषो नपात् प्रणपात् कुण्डपाय्यः ।  न्यस्मिन् दध्र आमनो३म् [८ । १७ । १-१३]

इन्द्र त्वा वृषभं वयं सुते सोमे हवामहे ।  स पाहि मध्वो अन्धसो३म्

इन्द्र क्रतुविदं सुतं सोमं हर्य पुरुष्टुत ।  पिबा वृषस्व तातृपो३म्

इन्द्र प्र णो धितावानं यज्ञं विश्वेभिर्देवेभिः ।  तिरस्तवान विश्पतो३म्

इन्द्र सोमाः सुता इमे तव प्रयन्ति सत्पते ।  क्षयं चन्द्रास इन्दवो३ं

दधिष्वा जटरे सुतं सोममिन्द्र वरेण्यम् ।  तव द्युक्षास इन्दवो३ं

गिर्वणः पाहि नः सुतं मधोर्धाराभिरज्यसे ।  इन्द्र त्वादातमिद्यशो३म्

अभि द्युम्नानि वनिन इन्द्रं सचन्ते अक्षिता ।  पीत्वी सोमस्य वावृधो३म्

अर्वावतो न आ गहि परावतश्च वृत्रहन् ।  इमा जुषस्व नो गिरो३ं

यदन्तरा परावतमर्वावतं च हूयसे ।  इन्द्रेह तत आ गहो३म् [३ । ४० । १-९]

उद्घेदभि श्रुतामघं वृषभं नर्यापसम् ।  अस्तारमेषि सूर्यो३ं

नव यो नवतिं पुरो बिभेद बाह्वोजसा ।  अहिं च वृत्रहावधो३ं

शो३ंसावो३ं स न इन्द्रः शिवः सखाश्वावद्गोमद्यवमत् ।  उरुधारेव दोहतो३म् [८ । ९३ । १-३]

इति त्रिः परिदध्यात् । 

ये३ यजामह इन्द्र क्रतुविदं सुतं सोमं हर्य पुरुष्टुत पिबा वृषस्व तातृपी३ं वौ३षट् ॥  [३ । ४० । २]

### अच्छावाकशस्त्रम्
अथाच्छावाकशस्त्रम् । 

[[११०]]

प्रस्तोत्रा एष इति प्रोक्त उद्गातुर्हिङ्कारे हिम् भूर्भुवःस्वरो३म् ।  शो३ंसावो३म्

इन्द्राग्नी आ गतं सुतं गीर्भिर्नभो वरेण्यम् ।  अस्य पातं धियेषितो३म् इति त्रिः

इन्द्राग्नी जरितुः सचा यज्ञो जिगाति चेतनः ।  अया पातमिमं सुतो३म्

इन्द्रमग्निं कविच्छदा यज्ञस्य जूत्या वृणे ।  ता सोमस्येह तृम्पतो३ं [३ । १२ । १-३]

शो३ंसावो३मिन्द्राग्नी अपसस्पर्युप प्र यन्ति धीतयः ।  ऋतस्य पथ्या अनो३म्

इन्द्राग्नी तविषाणि वां सधस्थानि प्रयांसि च ।  युवोरप्तूर्यं हितो३म्

इन्द्राग्नी रोचना दिवः परि वाजेषु भूषथः ।  तद्वां चेति प्र वीर्यो३ं [३ । १२ । ७-९]

शो३ंसावो३ं तोशा वृत्रहणा हुवे सजित्वानापराजिता ।  इन्द्राग्नी वाजसातमो३ं

प्र वामर्चन्त्युक्थिनो निथाविदो जरितारः ।  इन्द्राग्नी इष आ वृणो३म्

इन्द्राग्नी नवतिं पुरो दासपत्नीरधूनुतम् ।  साकमेकेन कर्मणो३म् [३ । १२ । ४-६]

इहेन्द्राग्नी उप ह्वये तयोरित् स्तोममुश्मसि ।  ता सोमं सोमपातमो३ं

ता यज्ञेषु प्रशंसतेन्द्राग्नी शुम्भता नरः ।  ता गायत्रेषु गायतो३ं

ता मित्रस्य प्रशस्तय इन्द्राग्नी ता हवामहे ।  सोमपा सोमपीतयो३म्

उग्रा सन्ता हवामह उपेदं सवनं सुतम् ।  इन्द्राग्नी एह गच्छतो३ं

ता महान्ता सदस्पती इन्द्रग्नी रक्ष उब्जतम् ।  अप्रजाः स्न्त्वत्रिणो३ं

तेन सत्येन जागृतमधि प्रचेतुने पदे ।  इन्द्राग्नी शर्म यच्छतो३म् [१ । २१ । १-६]

इयं वामस्य मन्मन इन्द्राग्नी पूर्व्यस्तुतिः ।  अभ्राद्वृष्टिरिवाजनो३ं

शृणुतं जरितुर्हवमिन्द्राग्नी वनतं गिरः ।  ईशाना पिप्यतं धियो३ं

मा पापत्वाय नो नरेन्द्राग्नी माभिशस्तये ।  मनो रीरधतं निदो३म्

इन्द्रे अग्ना नमो बृहत् सुवृक्तिमेरयामहे ।  धिया धेना अवस्यवो३ं

ता हि शश्वन्त ईळत इत्था विओरास ऊतये ।  सबाधो वाजसातयो३ं

ता वां गीर्भिर्विपन्यवः प्रयस्वन्तो हवामहे ।  मेधसाता सनिष्यवो३म्

इन्द्राग्नी अवसा गतमस्मभ्यं चर्षणीसहा ।  मा नो दुःशंस ईशतो३ं

मा कस्य नो अररुषो धूर्तिः प्रणङ्मर्त्यस्य ।  इन्द्राग्नी शर्म यच्छतो३ं

शो३ंसावो३ं गोमद्धिरण्यवद्वसु यद्वामश्वावदीमहे ।  इन्द्राग्नी तद्वनेमहो३म् [७ । ९४ । १-९]

इति त्रिः परिदध्यात् । 

ये३ यजामह इन्द्राग्नी आ गतं सुतं गीर्भिर्नभो वरेण्यम् ।  अस्य पातं धियेषिता३ वौ३षट् ॥  [३ । १२ । १]

[[१११]]

## माध्यन्दिनं सवनम्
अथ माध्यन्दिनं सवनम्

ग्रावस्तुदभिष्टवनम् । 

अभि त्वा देव सवितरीशानं वार्याणाम् ।  सदावन् भागमीमहो३ं इति त्रिः [१ । २४ । ३]

युञ्जते मन उत युञ्जते धियो विप्रा विप्रस्य बृहतो विपश्चितः । 

वि होत्रा दधेवयुनाविदेक इन् मही देवस्य सवितुः परिष्टुतो३म् [५ । ८१ । १]

आ तू न इन्द्र क्षुमन्तं चित्रं ग्राभं सं गृभाय ।  मह हस्ती दक्षिणेनो३म् [८ । ८२ । १]

मा चिदन्यद् विशंसत सखायो मारिषण्यत । 

इन्द्रमित् स्तोता वृषणं सचा सुते मुहुरुक्था च शंसतो३ं [८ । १ । १]

प्रैते वदन्तु ओर वयं वदाम ग्रावभ्यो वाचं वदता वदद्भ्यः । 

यदद्रयः पर्वताः साकमाशवः श्लोकं घोषं भरथेन्द्राय सोमिनो३म्

एते वदन्ति शतवत् सहस्रवदभि क्रन्दन्ति हरितेभिरासभिः । 

विष्ट्वी ग्रावाणः सुकृतः सुकृत्यया होतुश्चित् पूर्वे हविरद्यमाशतो३म्

एते वदन्त्यविदन्नना मधु न्यूङ्खयन्ते अधि पक्व आमिषि । 

वृक्षस्य शाखामरुणस्य बप्सतस्ते सूभर्वा वृषभाः प्रेमराविषो३ं

बृहद्वदन्ति मदिरेण मन्दिनेन्द्रं क्रोशन्तोऽविदन्नना मधु । 

संरभ्या धीराः स्वसृभिरनर्तिषुराघोषयन्तः पृथिवीमुपब्दिभो३ं

सुपर्णा वाचमक्रतोप द्यव्याखरे कृष्णा इषिरा अनर्तिषुः । 

न्यङ्नि यन्त्युपरस्य निष्कृतं पुरू रेतो दधिरे सूर्यश्वितो३म्

उग्राइव प्रवहन्तः समायमुः साकं युक्ता वृषणो बिभ्रतो धुरः । 

यच्छ्वसन्तो जग्रसाना अराविषुः शृण्व एषां प्रोथतो अर्वतामिवो३ं

दशावनिभ्यो दशकक्ष्येभ्यो दशयोक्त्रेभ्यो दशयोजनेभ्यः । 

दशाभीशुभ्यो अर्चताजरेभ्यो दश धुरो दश युक्ता वहद्भ्यो३ं

ते अद्रयो दशयन्त्रास आशवस्तेषामाधानं पर्येति हर्यतम् । 

त ऊ सुतस्य सोम्यस्यान्धसोंऽशोः पीयूषं प्रथमस्य भेजिरो३ं

ते सोमादो हरी इन्द्रस्य निंसतेंऽशुं दुहन्तो अध्यासते गवि । 

तेभिर्दुग्धं पपिवान्त्सोम्यं मध्विन्द्रो वर्धते प्रथते वृषायतो३ं

वृषा वो अंशुर्न किला रिषाथनेळावन्तः सदमित् स्थनाशिताः । 

रैवत्येव महसा चारवः स्थन यस्य देवा ग्रावाणो अजुषध्वमध्वरो३ं

तृदिला अतृदिलासो अद्रयोऽश्रमणा अशृथिता अमृत्यवः । 

[[११२]]

अनातुरा अजराः स्थामविष्णवः सुपीवसो अतृषिता अतृष्णजो३ं

ध्रुवा एव वः पितरो युगेयुगे क्षेमकामासः सदसो न युञ्जते । 

अजुर्यासो हरिषाचो हरिद्रव आ द्यां रवेण पृथिवीमशुश्रवो३ं

तदिद्वदन्त्यद्रयो विमोचने यामन्नञ्जस्पाइव घेदुपब्दिभिः । 

वपन्तो बीजमिव धान्याकृतः पृञ्चन्ति सोमं न मिनन्ति बप्सतो३म् [१० । ९४ । १-१३]

आ व ऋञ्जस ऊर्जां व्युष्टिष्विन्द्रं मरुतो रोदसी अनक्तन । 

उभे यथा नो अहनी सचाभुवा सदःसदो वरिवस्यात उद्भिदो३ं

तदु ज्येष्ठं सवनं सुनोतनात्यो न हस्तयतो अद्रिः सोतरि । 

विदद्ध्यर्यो अभिभूति पौंस्यं महो राये चित् तरुते यदर्वतो३ं

तदिद्ध्यस्य सवनं विवेरपो यथा पुरा मनवे गातुमश्रेत् । 

गोअर्णसि त्वाष्ट्रे अश्वनिर्णिजि प्रेमध्वरेष्वध्वराँ अशिश्रयो३म्

अप हत रक्षसो भङ्गुरावतः स्कभायत निर्ऋतिं सेधतामतिम् । 

आ नो रयिं सर्ववीरं सुनोतन देवाव्यं भरत श्लोकमद्रयो३ं

दिवश्चिदा वोऽमवत्तरेभ्यो विभ्वना चिदाश्वपस्तरेभ्यः । 

वायोश्चिदा सोमरभस्तरेभ्योऽग्नेश्चिदर्च पितुकृत्तरेभ्यो३ं

भुरन्तु नो यशसः सोत्वन्धसो ग्रावाणो वाचा दिविता दिवित्मता । 

नरो यत्र दुहते काम्यं मध्वाघोषयन्तो अभितो मिथस्तुरो३ं

सुन्वन्ति सोमं रथिरासो अद्रयो निरस्य रसं गविषो दुहन्ति ते । 

दुहन्त्यूधरुपसेचनाय कं नरो हव्या न मर्जयन्त आसभो३म्

एते नरः स्वपसो अभूतन य इन्द्राय सुनुथ सोममद्रयः । 

वामंवामं वो दिव्याय धाम्ये वसुवसु वः पार्थिवाय सुन्वतो३ं [१० । ७६]

प्र वो ग्रावाणः सविता देवः सुवतु धर्मणा ।  धूर्षु युज्यध्वं सुनुतो३ं

ग्रावाणो अप दुच्छुनामप सेधत दुर्मतिम् ।  उस्रां कर्तन भेषजो३ं

ग्रावाण उपरेष्वा महीयन्ते सजोषसः ।  वृष्णे दधतो वृष्ण्यो३ं

ग्रावाणः सविता नु वो देवः सुवतु धर्मणा ।  यजमानाय सुन्वतो३ं [१० । १७५]

स्वादिष्ठया मदिष्ठया पवस्व सोम धारया ।  इन्द्राय पातवे सुतो३ं [९ । १ । १]

सुते अध्वरे अधि वाचमक्रता क्रीळयो न मातरं तुदन्तः । 

वि षू मुञ्चा सुषुवुषो मनीषां वि वर्तन्तामद्रयश्चायमानो३म् [१० । ९४ । १४] इति त्रिः परिदध्यात् । 

दधिघर्मेण चरन्ति प्रवर्ग्यवांश्चेत् ।  तस्योक्तमृगावानं घर्मेण ।  इज्या भक्षिणश्च ।  होतर्वदस्व इत्युक्तः

[[११३]]

उत्तिष्ठाताव पश्यतेन्द्रस्य भागमृत्वियं यदि श्रातो जुहोतन यद्यश्रातो ममत्तनो४म् इत्याह । 

श्रातं हविः इत्युक्तोऽन्वाह-

श्रातं हविरोष्विन्द्र प्र याहि जगाम सूरो अध्व्नो विमध्यं

परि त्वासते निधिभिः सखायः कुलपा न व्राजपतिं चरन्तो४म् ॥ 

दधिघर्मस्य यज इति प्रेषितः-

ये३ यजामहे श्रातं मन्य ऊधनि श्रातमग्नौ सुश्रातं मन्ये तदृतं नवीयो

माध्यन्दिनस्य सवनस्य दध्नः पिबेन्द्र वज्रिन् पुरुकृज्जुषाणा३ वौ३षट् ॥  [१० । १७९]

अग्ने वीही३ वौ३षट् इति अनुवषट्कारः ।  दधिघर्मस्याग्ने वीही३ वौ३षट् इति वा ।  द्विर्वागोजः । 

मयि त्यदिन्द्रियं बृहन्मयि द्युम्नमुत क्रतुः ।  त्रिश्रुद्घर्मो विभातु मा आकूत्या मनसा सह ।  विराजा ज्योतिषा सह ।  तस्य दोहमशीय ते तस्य त इन्द्रपीतस्य त्रिष्टुप्छन्दस उपहूतस्योपहूतो भक्षयामि इति भक्षजपः । 

सवनीयानां पुरस्ताद्वोपरिष्टाद्वा पशुपुरोडाशेन चरन्ति । 

पशुपुरोडाशे प्रशास्ता- अग्ने त्वं पारया नव्यो अस्मान्त्स्वस्तिभिरति दुर्गाणि विश्वा । 

पूश्च पृथ्वी बहुला न उर्वी भवा तोकाय तनयाय शंयो४म् ॥  [१ । १८९ । २]

होता यक्षदग्निं पुरोळाशस्य जुषतां हविर्होतर्यज । 

होता- ये३ यजामहे यथा विप्रस्य मनुषो हविर्भिर्देवो अयजः कविभिः कविः सन् । 

एवा होतः सत्यतर त्वमद्याग्ने मन्द्रया जुह्वा यजस्वा३ वौ३षट् ॥  [१ । ७६ । ५]

सवनीयपुरोडाशे प्रशास्ता- माध्यन्दिनस्य सवनस्य धानाः पुरोळाशमिन्द्र कृष्वेह चारुम् । 

प्रयत् स्तोता जरिता तूर्ण्यर्थो वृषायमाण उप गीर्भिरीट्टो३म् ॥  [३ । ५२ । ५]

होता यक्षदिन्द्रं हरिवाँ इन्द्रो धाना अत्तु पूषण्वान् करम्भं सरस्वतीवान् भारतीवान् परिवाप इन्द्रस्यापूपः ।  माध्यन्दिनस्य सवनस्य पुरोळाशाँ इन्द्रः प्रस्थितां जुषाणो वेतु होतर्यज । 

होता- ये३ यजामहे हरिवाँ इन्द्रो धाना अत्तु पूषण्वान् करम्भं सरस्वतीवान् भारतीवान् परिवाप इन्द्रस्यापूपः ।  माध्यन्दिनस्य सवनस्य पुरोळाशाँ इन्द्रः प्रस्थितां जुषाणो वेतू३ वौ३षट् । 

स्विष्टकृति प्रशास्ता- माध्यन्दिने सवने जातवेदः पुरोळाशमिह कवे जुषस्व । 

अग्ने यह्वस्य तव भागधेयं न प्र मिनन्ति विदथेषु धीरो३म् ।  [३ । २८ । ४]

होता यक्षदग्निं पुरोळाशानां जुषतां हविर्होतर्यज ॥ 

होता- ये३ यजामहे हविरग्ने वीही३ वौ३षट् ॥ 

उन्नीयमानेभ्यः प्रेषितो मैत्रावरुणोऽनभिहिंकृत्य

[[११४]]

असावि देवं गोऋजीकमन्धो न्यस्मिन्निन्द्रो जनुषेमुवोच । 

बोधामसि त्वा हर्यश्व यज्ञैर्बोधा नः स्तोममन्धसो मदेषो३म् इति त्रिः

प्र यन्ति यज्ञं विपयन्ति बर्हिः सोममादो विदथे दुध्रवाचः । 

न्यु भ्रियन्ते यशसो गृभादा दूरउपब्दो वृषणो नृषाचो३ं

त्वमिन्द्र स्रवितवा अपस्कः परिष्ठिता अहिना शूर पूर्वीः । 

त्वद्वावक्रे रथ्यो न धेना रेजन्ते विश्वा कृत्रिमाणि भीषो३ं

भिमो विवेषायुभिरेषामपांसि विश्वा नर्याणि विद्वान् । 

इन्द्रः पुरो जर्हृषाणो वि दूधोद्वि वज्रहस्तो महिना जघानो३ं

न यातव इन्द्र जूजुवुर्नो न वन्दना शविष्ठ वेद्याभिः । 

स शर्धदर्यो विषुणस्य जन्तोर्मा शिश्नदेवा अपि गुर्ऋतं नो३म्

अभि क्रत्वेन्द्र भूरध ज्मन् न ते विव्यङ् महिमानं रजांसि । 

स्वेना हि वृत्रं शवसा जघन्थ न शत्रुरन्तं विविदद्युता तो३ं

देवाश्चित्ते असुर्याय पूर्वेऽनु क्षत्राय ममिरे सहांसि । 

इन्द्रो मघानि दयते विषह्येन्द्रं वाजस्य जोहुवन्त सातो३ं

कीरिश्चिद्धि त्वामवसे जुहावेशानमिन्द्र सौभगस्य भूरेः । 

अवो बभूथ शतमूते अस्मे अभिक्षत्तिस्त्वावतो वरूतो३ं

सखायस्त इन्द्र विश्वह स्याम नमोवृधासो महिना यरुत्र । 

वन्वन्तु स्मा तेऽवसा समीकेऽभीतिमर्यो वनुषां शवांसो३ं

स न इन्द्र त्वयताया इषे धास्त्मना च ये मघवानो जुनन्ति । 

वस्वी षु ते जरित्रे अस्तु शक्तिर्यूयं पात स्वस्तिभिः सदा नो३म् ।  [७ । २१ । १-१०] इति त्रिः परिदध्यात् । 

होता यक्षदिन्द्रं माध्यन्दिनस्य सवनस्य निष्केवल्यस्य भागस्यात्तारं पातारं श्रोतारं हवमागन्तारमस्या धियोऽवितारं सुन्वतो यजमानस्य वृधम् ।  ओभा कुक्षी पृणतां वार्त्रघ्नं च माघोनं चेमे अस्मै शुक्रा मधुश्चुतः प्रस्थिता इन्द्राय सोमास्तां जुषतां वेतु पिबतु सोमं होतर्यज । 

होता- ये३ यजामहे पिबा सोममभि यमुग्र तर्द ऊर्वं गव्यं महि गृणान इन्द्र । 

वि यो धृष्णो वधिषो वज्रहस्त विश्वा वृत्रममित्रिया शवोभी३ र्वौ३षट् ॥  [६ । १७ । १]

सोमस्याग्ने वीही३ वौ३षट् ॥  इत्यनुवषट्कारः ।  द्विर्वागोजः । 

प्रशास्तर्यज इति प्रेषितः प्रशस्ता-

ये३ यजामहे स ईं पाहि य ऋजीषी तरुत्रो यः शिप्रवान् वृषभो यो मतीनाम् । 

यो गोत्रभिद्वज्रभृद्यो हरिष्ठाः स इन्द्र चित्राँ अभि तृन्धि वाजा३ न्वौ३षट् ॥  [६ । १७ । २]

[[११५]]

सोमस्याग्ने वीही३ वौ३षट् ॥  द्विर्वागोजः । 

ब्रह्मन् यज इति प्रेषितो ब्राह्मणाच्छंसी-

ये३ यजामह एवा पाहि प्रत्नथा मन्दतु त्वा श्रुधि ब्रह्म वावृधस्वोत गीर्भिः । 

आविःसूर्यं कृणुहि पीपिहीषो जहि शत्रूँरभि गा इन्द्र तृन्धी३ वौ३षट् ॥  [६ । १७ । ३]

सोमस्याग्ने वीही३ वौ३षट् ॥  द्विर्वागोजः । 

पोतर्यज इति प्रेषितः पोता-

ये३ यजामहेऽर्वाघेहि सोमकामं त्वाहुरयं सुतस्तस्य पिबा मदाय । 

उरुव्यचा जठर आवृषस्व पितेव नः शृणुहि हूयमाना३ वौ३षट् ॥  [१ । १०४ । ९]

नेष्टर्यज इति प्रेषितो नेष्टा-

ये३ यजामहे त्वायं सोमस्तमेह्यर्वाङ् शश्वत्तमं सुमना अस्य पाहि । 

अस्मिन् यज्ञे बर्हिष्या निषद्या दधिष्वेमम् जठर इन्दुमिन्द्रा३ वौ३षट् ॥  [३ । ३५ । ६]

सोमस्याग्ने वीही३ वौ३षट् ॥  द्विर्वागोजः । 

अच्छावाक यज इति प्रेषितोऽच्छावाकः-

ये३ यजामह इन्द्राय सोमाः प्रदिवो विदाना ऋभुर्येभिर्वृषपर्वा विहायाः । 

प्रयम्यमानान् प्रति षू गृभायेन्द्र पिब वृषधूतस्य वृष्णा३ वौ३षट् ।  [३ । ३६ । २]

अग्नीद्यज इति प्रेषितोऽग्नीत्-

ये३ यजामह आपूर्णो अस्य कलशः स्वाहा सेक्तेव कोशं सिसिचे पिबध्यै । 

समु प्रिया आववृत्रन् मदाय प्रदक्षिणिदभि सोमास इन्द्रा३ं वौ३षट् ॥  [३ । ३२ । १५]

सोमस्याग्ने वीही३ वौ३षट् ॥  द्विर्वागोजः । 

अथ होता आगतमध्वर्युम् अयाडग्नीत् इति पृच्छति ।  अयाट् इत्यध्वर्युः प्रत्याह ।  स भद्रमकर्यो नः सोमस्य पाययिष्यति इति होता जपति ।  इडोपाह्वानादि समानमानाराशंससादनात् ।  न त्विह द्विदेवत्या ।  एतस्मिन् काले दक्षिणा नीयन्ते ।  उन्नेष्यमाणासु दक्षिणासु आग्नीध्रीये आहुती जुह्वति । 

ददानीत्यग्निर्वदति वायुराह तथेति तत् ।  हन्तेति चन्द्रमाः सत्यमादित्यः सत्यमोमापस्तत् सत्यमाभरन् । 

दिशो यज्ञस्य दक्षिणा दक्षिणानां प्रियो भूयासं स्वाहा । 

प्राचि ह्येधि प्राचीं जुषाणा प्राच्याज्यस्य वेतु स्वाहा । 

विहारदेशमतीत्य नीतेषु दक्षिणाद्रव्येषु यत् प्राणि द्रव्यं तदनुमन्त्रयेत । 

क इदं कस्मा अदात् कामः कामायादात् कामो दाता कामः प्रतिग्रहीता कामं समुद्रमाविश कामेन त्वा प्रतिगृह्णामि कामैतत्ते वृष्टिरसि द्यौस्त्वा ददातु पृथिवी पतिगृह्णातु इति ।  अभिमृशेदप्राणि कन्यां च ।  प्रतिगृह्याग्नीध्रीयं प्राप्य हविरुच्छिष्टं सर्वे प्राश्नीयुः ।  प्राश्य प्रतिप्रसृप्य मरुत्वतीयेन ग्रहेण चरन्ति

[[११६]]

इन्द्राय मरुत्वते प्रेष्य इति प्रेषिते प्रशास्ता- इन्द्र मरुत्व इह पाहि सोमं यथा शार्याते अपिबः सुतस्य । 

तव प्रणीती तव शूर शर्मन्नाविवासन्ति कवयः सुयज्ञो३म् ॥  [३ । ५१ । ७]

होता यक्षदिन्द्रं मरुत्वन्तमिन्द्रो मरुत्वान् जुषतां वेतु पिबतु सोमं होतर्यज ॥ 

होता- ये३ यजामहे सजोषा इन्द्र सगणो मरुद्भिः सोमं पिब वृत्रहा शूर विद्वान् । 

जहि शत्रूँरप मृधो नुदस्वाथाभयं कृणुहि विश्वतो ना३ वौ३षट् ॥  [३ । ४७ । २]

सोमस्याग्ने वीही३ वौ३षट् ॥  द्विर्वागोजः । 

अध्वर्युं प्रतिप्रस्थातारं चोपहूय भक्षयित्वैतत् पात्रं मरुत्वतीयं शंसं शंसेत् । 

हिम् भूर्भुवःस्वरो३म् ।  अध्वर्यो शो३ंसावो३म्

आ त्वा रथं यथितये सुम्याय वर्तयामसि । 

तुविकूर्मिमृतीषहमिन्द्र शविष्ठ सत्पतो३ं इति त्रिः

तुविशुष्म तुविक्रतो शचीवो विश्वया मते ।  आ पप्राथ महित्वनो३ं

यस्य ते महिना महः परिज्मायन्तमीयतुः ।  हस्ता वज्रं हिरण्ययो३ं [८ । ६८ । १-३]

शो३ंसावो३म् इदं वसो सुतमन्धः पिबा सुपूर्णमुदरम् ।  अनाभयिन् ररिमा तो३ं

नृभिर्धूत्तः सुतो अश्नैरव्यो वारैः परिपूतः ।  अश्वो न निक्तो नदीषो३ं

तं ते यवं यथा गोभिः स्वादुमकर्म श्रीणन्तः ।  इन्द्र त्वास्मिन् त्सदमादो३ं [८ । २ । १-३]

शो३ंसावो३म् इन्द्र नेदीय एदिहि मितमेधाभिरूतिभिः । 

आ शन्तम शन्तमाभिरभिष्टिभिरास्वापे स्वापिभो३म्

आ स्वापे स्वापिभिराजितुरं सत्पतिं विश्वचर्षणिम् ।  कृधि प्रजास्वाभगो३ं

कृधि प्रजास्वाभगं प्र सू तिरा शचीभिर्ये त उक्थिनः ।  क्रतुं पुनत आनुषो३ं [८ । ५३ । ५-६]

शो३ंसावो३ं प्र नूनं ब्रह्मणस्पतिं मन्त्रं वदत्युक्थ्यम् । 

यस्मिन्निन्द्रो वरुणो मित्रो अर्यमा देवा ओकांसि चक्रिरो३ं

देवा ओकांसि चक्रिरे तमिद्वोचेमा विदथेषु शम्भुवम् ।  मन्त्रं देवा अनेहसो३ं

मन्त्रं देवा अनेहस्मिमां च वाचं प्रतिहर्यथा नरः ।  विश्वेद् वामा वो अश्नवो३ं [१ । ४० । ५-६]

शो३ंसावो३म् अग्निर्नेता भग इव क्षितीनाम् ।  दैवीनां देव ऋतुपा ऋतावो३ं

स वृत्रहा सनयो विश्ववेदाः ।  पर्षद्विश्वानि दुरिता गृणन्तो३ं [३ । २० । ४]

शो३ंसावो३ं त्वं सोम क्रतुभिः सुक्रतूर्भूः ।  त्वं दक्षैः सुदक्षो विश्ववेदो३ं

त्वं वृषा वृषत्वेभिर्महित्वा ।  द्युम्नेभिर्द्युम्न्यभवो नृचक्षो३ं [१ । ९१ । २]

शो३ंसावो३ं पिन्वन्त्यपो मरुतः सुदानवः ।  पयो घृतवद्विदथेष्वाभुवो३म्

अत्यं न मिहे विनयन्ति वाजिनम् ।  उत्सं दुहन्ति स्तनयन्तमक्षितो३ं [१ । ६४ । ६]

[[११७]]

शो३ंसावो३ं प्र व इन्द्राय बृहते मरुतो ब्रह्मार्चत ।  वृत्रं हनति वृत्रहा शतक्रतुर्वज्रेण शतपर्वणो३म्

अभि प्र भर धृषता धृषन्मनः श्रवश्चित्ते असद्बृहत् । 

अर्षन्त्वापो जवसा वि मातरो हनो वृत्रं जया स्वो३ं [८ । ८९ । ३-४]

शो३ंसावो३ं जनिष्ठा उग्रः सहसे तुराय ।  मन्द्र ओजिष्ठो बहुलाभिमानो३म्

अवर्धन्निन्द्रं मरुतश्चिदत्त्र ।  माता यद्वीरं दधनद्धनिष्ठो३ं

द्रुहो निषत्ता पुशनी चिदेवैः ।  पुरूशंसेन वावृधुष्ट इन्द्रो३म्

अभीवृतेव ता महापदेन ।  ध्वान्तात् प्रपित्वादुदरन्त गर्भो३म्

ऋष्वा ते पादा प्र यज्जिगासि ।  अवर्धन् वाजा उत ये चिदत्रोप्३ं

त्वमिन्द्र सालाव्रुकान् त्सहस्रम् ।  आसन् दधिषे अश्विना ववृत्यो३ं

समना तूर्णिरुप याहि यज्ञम् ।  आ नासत्या सख्याय वक्षो३ं

वसाव्यामिन्द्र धारयः सहस्रा ।  अश्विना शूर ददतुर्मघानो३ं

मन्दमान ऋतादधि प्रजायै ।  सखिभिरिन्द्र इषिरेभिरर्थो३म्

आभिर्हि माया उप दस्युमागात् ।  मिहः प्र तम्रा अवपत् तमांसो३ं

सनामाना चिद्ध्वसयो न्यस्मै ।  अवाहन्निन्द्र उषसो यथा नो३म्

ऋष्वैरगच्छः सखिभिर्निकामैः ।  साकं प्रतिष्ठा हृद्या जघन्थो३ं

शो३ंसावो३म् इन्द्रो मरुत्वान् त्सोमस्य पिबतु ।  मरुत्स्तोत्रो मरुद्गणः ।  मरुत्सखा मरुद्वृधः ।  घ्नन् वृत्रा सृजदपः ।  मरुतामोजसा सह ।  य ईमेनं देवा अन्वमदन् ।  अप्तूर्ये वृत्रतूर्ये ।  शम्बरहत्ये गविष्टौ ।  अर्चन्तं गुह्या पदा ।  परमस्यां परावति ।  आदीं ब्रह्माणि वर्धयन् ।  अनाधृष्टान्योजसा ।  कृण्वन् देवेभ्यो दुवः ।  मरुद्भिः सखिभिः सह ।  इन्द्रो मरुत्वाँ इह श्रवदिह सोमस्य पिबतु ।  प्रेमां देवो देवहूतिमवतु देव्या धिया ।  प्रेदं ब्रह्म प्रेदं क्षत्रम् ।  प्रेमं सुन्वन्तं यजमानमवतु ।  चित्रश्चित्राभिरूतिभिः ।  श्रवद्ब्रह्माण्यावसा गमो३ं

त्वं जघन्थ नमुचिं मखस्युम् ।  दासं कृण्वान ऋषये विमायो३ं

त्वं चकर्थ मनवे स्योनान् ।  पयो देवत्राञ्जसेव यानो३ं

त्वमेतानि पप्रिषे वि नाम ।  ईशान इन्द्र दधिषे गभस्तो३म्

अनु त्वा देवाः शवसा मदन्ति ।  उपरिबुध्नान् वनिनश्चकर्थो३ं

चक्रं यदस्याप्स्वा निषत्तम् ।  उतो तदस्मै मध्विच्चच्छद्यो३ं

पृथिव्यामतिषितं यदूधः ।  पयो गोष्वदधा ओषधीषो३म्

अश्वादियायेति यद्वदन्ति ।  ओजसो जातमुत मन्य एनो३ं

मन्योरियाय हर्म्येषु तस्थौ ।  यतः प्र जज्ञ इन्द्रो अस्य वेदो३ं

शो३ंसावो३ं वयः सुपर्णा उप सेदुरिन्द्रम् ।  प्रियमेधा ऋषयो नाधमानो३म्

[[११८]]

अप ध्वान्तमूर्णुहि पूर्धि चक्षुः ।  मुमुग्ध्यस्मान् निधयेव बद्धो३म् [१० । ७३ । १-११] इति अक्षिणी मृजानः परिदध्याद् ध्यायन्नेन आत्मनः ।  उक्थं वाचीन्द्राय शृण्वते त्वा इति शस्त्वा जपेत् । 

ये३ यजामहे ये त्वाहिहत्ये मघवन्नवर्धन् ये शाम्बरे हरिवो ये गविष्टौ । 

ये त्वा नूनमनुमदन्ति विप्राः पिबेन्द्र सोमं सगणो मरुद्भी३ र्वौ३षट् ॥  [३ । ४७ । ४]

सोमस्याग्ने वीही३ वौ३षट् ॥  द्विर्वागोजः । 

### निष्केवल्यशस्त्रम्
अथ निष्केवल्यशस्त्रम् । 

प्रस्तोत्रा एष इति प्रोक्ते प्रतिहारे हिम् भूर्भुवःस्वरो३म् ।  अध्वर्यो शो३ंसावो३म्

अभि त्वा शूर नोनुमोऽदुग्धा इव धेनवः ।  ईशानमस्य जगतः स्वर्दृशमीशानमिन्द्र तस्थुषो३म् इति त्रिः

ईशानमिन्द्र तस्थुषो न त्वावाँ अन्यो दिव्यो न पार्थिवः ।  न जातो न जनिष्यतो३ं

न जातो न जनिष्यतेऽश्वायन्तो मघवन्निन्द्र वाजिनः ।  गव्यन्तस्त्वा हवामहो३ं [७ । ३२ । २२-२३]

शो३ंसावो३म् अभि त्वा पूर्वपीतय इन्द्र स्तोमेभिरायवः ।  समीचीनास ऋभवः समस्वरन् रुद्रा गृणन्त पूर्व्यो३ं

रुद्रा गृणन्त पूर्व्यमस्येदिन्द्रो वावृधे वृष्ण्यं शवः ।  मदे सुतस्य विष्णवो३ं

मदे सुतस्य विष्ण्व्यद्या तमस्य महिमानमायवः ।  अनुष्टुवन्ति पूर्वथो३ं [८ । ३ । ७-८]

शो३ंसावो३ं यद्वावान पुरुतमं पुराषाट् ।  आ वृत्रहेन्द्रो नामान्यप्रो३म्

अचेति प्रासहस्पतिस्तुविष्मान् ।  यदीमुश्मसि कर्तवे करत् तो३ं [१० । ७४ । ६]

शो३ंसावो३ं पिबा॑ सु॒तस्य॑ र॒सिनो॒ मत्स्वा॑ न इन्द्र॒ गोम॑तः । 

आ॒पिर्नो॑ बोधि सध॒माद्यो॑ वृ॒धे॒३॑ ऽस्माँ अ॑वन्तु ते॒ धियो३ं

भू॒याम॑ ते सुम॒तौ वा॒जिनो॑ व॒यं मा नः॑ स्तर॒भिमा॑तये । 

अ॒स्माञ्चि॒त्राभि॑रवताद॒भिष्टि॑भि॒रा नः॑ सु॒म्नेषु॑ यामयो३ं [८ । ३ । १-२]

शो३ंसावो३म् इन्द्रस्य नु वीर्याणि प्रवोचम् ।  यानि चकार प्रथमानि वज्रो३म्

अहन्नहिमन्वपस्ततर्द ।  प्र वक्षणा अभिनत् पर्वतानो३म्

अहन्नहिं पर्वते शिश्रियाणम् ।  त्वष्टास्मै वज्रं स्वर्यं ततक्षो३ं

वाश्रा इव धेनवः स्यन्दमानाः ।  अञ्जः समुद्रमव जग्मुरापो३ं

वृषायमाणोऽवृणीत सोमम् ।  त्रिकद्रुकेष्वपिबत् सुतस्यो३म्

आ सायकं मघवादत्त वज्रम् ।  अहन्नेनं प्रथमजामहीनो३ं

यदिन्द्राहन् प्रथमजा महीनाम् ।  आन्मायिनाममिनाः प्रोत मायो३म्

आत् सूर्यं जनयन् द्यामुषासम् ।  तादीत्ना शत्रुं न किला विवित्सो३म्

[[११९]]

अहन् वृत्रं वृत्रतरं व्यंसम् ।  इन्द्रो वज्रेण महता वधेनो३ं

स्कन्धांसीव कुलिशेना विवृक्णा ।  अहिः शयत उपपृक् पृथिव्यो३म्

अयोद्धेव दुर्मद आ हि जुह्वे ।  महावीरं तुविबाधमृजीषो३ं

नातारीदस्य समृतिं वधानाम् ।  सं रुजानाः पिपिष इन्द्रशत्रो३म्

अपादहस्तो अपृतन्यदिन्द्रम् ।  आस्य वज्रमधि सानौ जघानो३ं

वृष्णो वध्रिः प्रतिमानं बुभूषन् ।  पुरुत्रा वृत्रो अशयद्व्यस्तो३ं

नदं न भिन्नममुया शयानम् ।  मनो रुहाणा अति यन्त्यापो३ं

याश्चिद्वृत्रो महिना पर्यतिष्ठत् ।  तासामहिः पत्सुतःशीर्बभूवो३ं

शो३ंसावो३म् इन्द्रो देवः सोमं पिबतु ।  एकजानां वीरतमः ।  भूरिजानां तवस्तमः ।  हर्योःस्थाता ।  पृश्नेः प्रेता ।  वज्रस्य भर्ता ।  पुरां भेत्ता ।  अपां स्रष्टा ।  अपां नेता ।  सत्वनां नेता ।  निजघ्निर्दूरेश्रवाः ।  उपमातिकृद्दंसनावान् ।  इहोशन् देवो बभूवान् ।  इन्द्रो देव इह श्रवदिह सोमस्य पिबतु ।  प्रेमां देवो देवहूतिमवतु देव्या धिया ।  प्रेदं ब्रह्म प्रेदं क्षत्रम् ।  प्रेमं सुन्वन्तं यजमानमवतु ।  चित्रश्चित्राभिरूतिभिः ।  श्रवद्ब्रह्माण्यावसा गमो३ं

नीचावया अभवद् वृत्रपुत्रा ।  इन्द्रो अस्या अव वधर्जभारो३म्

उत्तरा सूरधरः पुत्र आसीत् ।  दानुः शये सह वत्सा न धेनो३म्

अतिष्ठन्तीनामनिवेशनानाम् ।  काष्ठानां मध्ये निहितं शरीरो३ं

वृत्रस्य निण्यं विचर्न्त्यापः ।  दीर्घं तम आशयदिन्द्रशत्रो३ं

दासपत्नीरहिगोपा अतिष्ठन् ।  निरुद्धा आपः पणिनेव गावो३म्

अपां बिलमपिहितं यदासीत् ।  वृत्रं जघन्वाँ अप तद्ववारो३म्

अश्व्यो वारो अभवस्तदिन्द्र ।  सृके यत् त्वा प्रत्यहन् देव एको३म्

अजयो गा अजयः शूर सोमम् ।  अवासृजः सर्तवे सप्त सिन्धो३ं

नास्मै विद्युन्न तन्यतुः सिषेध ।  न यां मिहमकिरद्ध्रादुनिं चो३म्

इन्द्रश्च यद्युयुधाते अहिश्च ।  उतापरीभ्यो मघवा वि जिग्यो३म्

अहेर्यातारं कमपश्य इन्द्र ।  हृदि यत् तेजघ्नुषो भीरगच्छो३ं

नव च यन्नवतिं च स्रवन्तीः ।  श्येनो न भीतो अतरो रजांसो३ं

शो३ंसावो३म् इन्द्रो यातोऽवसितस्य राजा ।  शमस्य च शृङ्गिणो वज्रबाहो३ं

सेदु राजा क्षयति चर्षणीनाम् ।  अरान् न नेमिः परि ता बभूवो३म् [३ । ३२] इति त्रिः परिदध्यात् । 

उक्थं वाचीन्द्रायोपशृण्वते त्वा इति शस्त्वा जपेत् । 

ये३ यजामहे पिबा सोममिन्द्र मन्दतु त्वा यं ते सुषाव हर्यश्वाद्रिः । 

सोतुर्बाहुभ्यां सुयतो नार्वा३ वौ३षट् ॥  [७ । २२ । १]

[[१२०]]

सोमस्याग्ने वीही३ वौ३षट् ॥  द्विर्वागोजः । 

बृहत् पृष्ठे स्तोत्रियनुरूपौ-

हिम् भूर्भुवःस्वरो३म् ।  अध्वर्यो शो३ंसावो३ं

त्वामिद्धि हवामहे साता वाजस्य कारवः ।  त्वां वृत्रेषिन्द्र सत्पतिं नरस्त्वां काष्ठास्वर्वतो३ं इति त्रिः

नरस्त्वां काष्ठास्वर्वतः स त्वं नश्चित्र वज्रहस्त धृष्णुया ।  महः स्तवानो अद्रिवो३ं

महस्तवानो अद्रिवो गामश्वं रथमिन्द्र सं किर ।  सत्रा वाजं न जिग्युषो३ं [६ । ४६ । १-२]

शो३ंसावो३ं त्वं ह्येहि चेरवे विदा भगम् वसुत्तये ।  उद्वावृषस्व मघवन् गविष्टय उदिन्द्राश्वमिष्टयो३म्

उदिन्द्राश्वमिष्टये त्वं पुरू शहस्राणि शतानि च ।  यूथा दानाय मंहसो३ं

यूथा दानाय मंहस आ पुरन्दरं चकृम विप्रवचसः ।  इन्द्रं गायन्तोऽवसो३म् [८ । ६१ । ७-८]

सामप्रगाथः- उ॒भयं॑ शृ॒णव॑च्च न॒ इन्द्रो॑ अ॒र्वागि॒दं वचः॑ । 

स॒त्राच्या॑ म॒घवा॒ सोम॑पीतये धि॒या शवि॑ष्ठ॒ आ ग॑मो३ं

तं हि स्व॒राजं॑ वृष॒भं तमोज॑से धि॒षणे॑ निष्टत॒क्षतुः॑ । 

उ॒तोप॒मानां॑ प्रथ॒मो निषी॑दसि॒ सोम॑कामं॒ हि ते मनो३म् ।  [८ । ६१ । १-२] अन्यत् सर्वं समानम् । 

मैत्रावरुणशस्त्रम् । 

प्रस्तोत्रा एष इति प्रोक्ते प्रतिहारे हिम् भूर्भुवःस्वरो३म् ।  अध्वर्यो शो३ंसावो३ं

कया नश्चित्र आ भुवदूती सदवृधः सखा ।  कया शचिष्ठया वृतो३ं इति त्रिः

कस्त्वा सत्यो मदानां मंहिष्ठो मत्सदन्धसः ।  दृह्ळा चिदारुजे वसो३म्

अभी षु णः सखीनामविता जरितॄणाम् ।  शतं भवास्यूतिभो३ं [४ । ३१ । १-३]

शो३ंसावो३ं कया त्वं न ऊत्याभि प्र मन्दसे वृषन् ।  कया स्तोतृभ्य आ भरो३ं

कस्य वृषा सुते सचा नियुत्वान् वृषभो रणत् ।  वृत्रया सोमपीतयो३म्

अभी षु णस्त्वं रयिं मन्दसानः सहस्रिणम् ।  प्रयन्ता बोधि दाशुषो३ं [८ । ९३ । १९-२१]

शो३ंसावो३ं कस्तमिन्द्र त्वा वसुमा मर्त्यो दधर्षति । 

श्रद्धा इत् ते मघवन् पार्ये दिवि वाजी वाजं सिषासतो३म्

मघोनः स्म वृत्रहत्येषु चोदय ये ददति प्रिय वसु । 

तव प्रणीती हर्यश्व सूरिभिर्विश्वा तरेम दुरितो३ं [७ । ३२ । १४-१५]

शो३ंसावो३ं सद्यो ह जातो वृषभः कनीनः ।  प्रभर्तुमावदन्धसः सुतस्यो३ं

साधोः पिब प्रतिकामं यथा ते ।  रसाशिरः प्रथमं सोम्यस्यो३ं

[[१२१]]

यज्जायथास्तदहरस्य कामे ।  अंशोः पीयूषमपिबो गिरिष्ठो३ं

तं ते माता परि योषा जनित्री ।  महः पितुर्दम आ सिञ्चदग्रो३म्

उपस्थाय मातरमन्नमैट्ट ।  तिग्ममपश्यमभि सोममूधो३ं

प्रयावयन्नचरद् गृत्सो अन्यान् ।  महानि चक्रे पुरुधप्रतीको३म्

उग्रस्तुराषाळभिभूत्योजाः ।  यथावशं तन्वं चक्र एषो३ं

त्वष्टारमिन्द्रो जनुषाभिभूय ।  आमुष्या सोममपिबच्चमूषो३ं

शुनं हुवेम मघवानमिन्द्रम् ।  अस्मिन् भरे नृतमं वाजसातो३ं

शृण्वन्तमुग्रमूतये समत्सु ।  घ्नन्तं वृत्राणि संजितं धनानो३म् [३ । ४७ । १-५]

एवा त्वामिन्द्र वज्रिन्नत्र ।  विश्वे देवासः सुहवास ऊमो३ं

महामुभे रोदसी वृद्धमृष्वम् ।  निरेकमिद्वृणते वृत्रहत्यो३म्

अवासृजन्त जिव्रयो न देवाः ।  भुवः स्म्राळिन्द्र सत्ययोनो३म्

अहन्ननिं परिशयानमर्णः ।  प्र वर्तनीररदो विश्वधेनो३म्

अतृप्णुवन्तं वियतमबुध्यम् ।  अबुध्यमाणं सुषुपाणमिन्द्रो३ं

सप्त प्रर्ति प्रवत आशयानम् ।  अहिं वज्रेण वि रिणा अपर्वो३म्

अक्षोदयच्छवसा क्षाम बुध्नम् ।  वार्ण वातस्तविषीभिरिन्द्रो३ं

दृह्ळान्यौभ्नादुशमान ओजः ।  अवाभिनत् ककुभः पर्वतानो३म्

अभि प्र दद्रुर्जनयो न गर्भम् ।  रथा इव प्र ययुः साकमद्रयो३म्

अतर्पयो विसृत उब्ज ऊर्मीन् ।  त्वं वृताँ अरिणा इन्द्र सिन्धो३ं

त्वं महीमवनिं विश्वधेनाम् ।  तुर्वीतये वय्याय क्षयन्तो३म्

अरमयो नमसैजदर्णः ।  सुतरणाँ अकृणोरिन्द्र सिन्धो३ं

प्राग्रुवो नभन्वो न वक्वाः ।  ध्वस्रा अपिन्वद् युवतीर्ऋतज्ञो३ं

धन्वान्यज्राँ अपृणक् तृषाणान् ।  अधोगिन्द्रः स्तर्यो दंसुपत्नो३ं

पूर्वीरुषसः शरदश्च गूर्ताः ।  वृत्रं जघन्वाँ असृजद्वि सिन्धो३ं

परिष्ठिता अतृणद्बद्बधानाः ।  सीरा इन्द्रः स्रवितवे पृथिव्यो३ं

वम्रीभिः पुत्रमग्रुवो अदानम् ।  निवेशनाद्धरिव आ जभर्थो३ं

व्यन्धो अख्याहिमाददानः ।  निर्भूदुखच्छित् समरन्त पर्वो३ं

प्र ते पूर्वाणि करणानि विप्र ।  आविद्वाँ आह विदुषे करांसो३ं

यथायथा वृष्ण्यानि स्वगूर्ता ।  अपांसि राजन् नर्याविवेषो३ं

शो३ंसावो३ं नू ष्टुत इन्द्र नू गृणानः ।  इषं जरित्रे नद्यो न पीपो३म्

[[१२२]]

अकारि ते हरिवो ब्रह्म नव्यम् ।  धिया स्याम रथ्यः सदासो३म् [४ । १९ । १-११] इति त्रिः परिदध्यात् । 

उक्थं वाचीन्द्राय इति शस्त्वा जपः । 

ये३ यजामह उशन्नु षु णः सुमना उपाके सोमस्य नु सुषुतस्य स्वधावः । 

पा इन्द्रस्य प्रति भृतस्य मध्वः समन्धसा ममदः पृष्ठ्येना३ वौ३षट् ॥  [४ । २० । ४]

सोमस्याग्ने वीही३ वौ३षट् ॥  द्विर्वागोजः । 

### ब्राह्मणाच्छंसीशस्त्रम्
ब्राह्मणाच्छंसीशस्त्रम् । 

प्रस्तोत्रा एष इति प्रोक्ते प्रतिहारे हिम् भूर्भुवःस्वरो३म् ।  अध्वर्यो शो३ंसावो३ं

तं वो दस्ममृतीषहम् वसोर्मन्दानमन्धसः । 

अभि वत्सं न स्वसरेषु धेनव इन्द्रं गीर्भिर्नवामहो३म् इति त्रिः

इन्द्रं गीर्भिर्नवामहे द्युक्षं सुदानुं तविषीभिरावृतम् ।  गिरिं न पुरुभोजसो३ं

गिरिं न पुरुभोजसं क्षुमन्तं वाजं शतिनं सहस्रिणम् ।  मक्षू गोमन्तमीमहो३ं [८ । ८८ । १-२]

शो३ंसावो३ं तत् त्वा यामि सुवीर्यं तद्ब्रह्म पूर्वचित्तये । 

येना यतिभ्यो भृगवे धने हिते येन प्रस्कण्वमाविथो३ं

येन प्रस्कण्वमाविथ येना समुद्रमसृजो महीरपः ।  तदिन्द्र वृष्णि ते शवो३ं

तदिन्द्र वृष्णि ते शवः सद्यः सो अस्य महिमा न संनशे ।  यं क्षोणीरनुचक्रदो३ं [८ । ३ । ९-१०]

शो३ंसावो३म् उदु त्ये मधुमत्तमा गिरः स्तोमास ईरते । 

सत्राजितो धनसा अक्षितोतयो वाजयन्तो रथाइवो३ं

कण्वाइव भृगवः सूर्याइव विश्वमिद् धीतमानशुः । 

इन्द्रं स्तोमेभिर्महयन्त आयवः प्रियमेधासो अस्वरो३ं [८ । ३ । १५-१६]

शो३ंसावो३म् इन्द्रः पुर्भिदातिरद्दासमर्कैः ।  विदद्वसु दयमानो वि शत्रो३ं

ब्रह्मजूतस्तन्वा वावृधानः ।  भूरिदात्र आपृणद् रोदसीैभो३ं

मखस्य ते तविषस्य प्र जूतिम् ।  इयर्मि वाचममृताय भूषो३म्

इन्द्र क्षितीनामसि मानुषीणाम् ।  विशां दैवीनामुत पूर्वयावो३म्

इन्द्रो वृत्रमवृणोच्छर्धनीतिः ।  प्र मायिनाममिनाद्वर्पणीतो३म्

अहन् व्यंसमुशधग्वनेषु ।  आविर्धेना अकृणोद्राम्याणो३म्

इन्द्रः स्वर्षा जनयन्नहानि ।  जिगायोशिग्भिः पृतना अभिष्टो३ं

प्रारोचयन्मनवे केतुमह्नाम् ।  अविन्दज्ज्योतिर्बृहते रणायो३म्

इन्द्रस्तुजो बर्हणा आ विवेश ।  नृवद्दधानो नर्या पुरूणो३म्

[[१२३]]

अचेतयद्धिय इमा जरित्रे ।  प्रेमं वर्णमतिरच्छुक्रमासो३ं

महो महानि पनयन्त्यस्य ।  इन्द्रस्य कर्म सुकृता पुरूणो३ं

वृजनेन वृजिनान् त्सं पिपेष ।  मायाभिर्दस्यूँरभिभूत्योजो३ं

युधेन्द्रो मह्ना वरिवश्चकार ।  देवेभ्यः सत्पतिश्चर्षणिप्रो३ं

विवस्वतः सदने अस्य तानि ।  विप्रा उक्थेभिः कवयो गृणन्तो३ं

सत्रासाहं वरेण्यं सहोदाम् ।  ससवांसं स्वरपश्च देवो३ं

ससान यःपृथिवी द्यामुतेमाम् ।  इन्द्रं मदन्त्यनु धीरणासो३ं

ससानात्याँ उत सूर्यं ससान ।  इन्द्रः ससान पुरुभोजसं गो३ं

हिरण्ययमुत भोगं ससान ।  हत्वी दस्यून प्रार्यं वर्णमावो३म्

इन्द्र ओषधीरसनोदहानि ।  वनस्पतीँरसनोदन्तरिक्षो३ं

बिभेद वलं नुनुदे विवाचः ।  अथाभवद्दमिताभिक्रतूनो३ं

शुनं हुवेम मघवानमिन्द्रम् । अस्मिन् भरे नृतमं वाजसातो३ं

शृण्वन्तमुग्रमूतये समत्सु ।  घ्नन्तं वृत्राणि संजितं धनानो३म् [३ । ३४]

उदु ब्रह्माण्यैरत श्रवस्या ।  इन्द्रं समर्ये महया वसिष्ठो३म्

आ यो विश्वानि शवसा ततान ।  उपश्रोता म ईवतो वचांसो३म्

अयामि घोष इन्द्र देवजामिः ।  इरज्यन्त यच्छुरुधो विवोचो३ं

न हि त्वमायुश्चिकिते जनेषु ।  तानीदंहांस्यति पर्ष्यस्मो३ं

युजे रथं गवेषणं हरिभ्याम् ।  उप ब्रह्माणि जुजुषाणमस्थो३ं

वि बाधिष्ट स्य रोदसी महित्वा ।  इन्द्रो वृत्राण्यप्रती जघन्वो३म्

आपश्चित् पिप्युः स्तर्यो न गावः ।  नक्षन्नृतं जरितारस्त इन्द्रो३ं

याहि वायुर्न नियुतो नो अच्छा ।  त्वं हि धीभिर्दयसे वि वाजो३ं

ते त्वा मद इन्द्र मादयन्तु ।  शुष्मिणं तुविराधसो जरित्रो३म्

एको देवत्रा दयसे हि मर्तान् ।  अस्मिञ्च्छूर सवने मादयस्वो३ं

शो३ंसावो३म् एवेदिन्द्रं वृषणं वज्रबाहुम् ।  वसिष्ठासो अभ्यर्चन्त्यर्को३ं

स नः स्तुतो वीरवद्धातु गोमत् ।  यूयं पात स्वस्तिभिः सदा नो३म् ॥  [७ । २३] इति त्रिः परिदध्यात् । 

उक्थं वाचीन्द्राय इति शस्त्वा जपः । 

ये३ यजामह ऋजीषी वज्री वृषभस्तुराषाट्छुष्मी राजा वृत्रहा सोमपावा । 

युक्वा हरिभ्यामुप यासदर्वाङ् माध्यन्दिने सवने मत्सदिन्द्रा३ वौ३षट् ॥  [५ । ४०४]

सोमस्याग्ने वीही३ वौ३षट् ॥  द्विर्वागोजः । 

[[१२४]]

बृहत्पृष्ठे स्तोत्रियः । 

अभि प्र वः सुराधसमिन्द्रमर्च यथा विदे । 

यो जरितृभ्यो मघवा पुरूवसुः सहस्रेणेव शिक्षतो३ं

सहस्रेणेव शिक्षति शतानीकेव प्र जिगाति धृष्णुया ।  हन्ति वृत्राणि दाशुषो३ं

हन्ति वृत्राणि दाशुषे गिरेरिव प्र रसा अस्य पिन्विरे ।  दत्राणि पुरुभोजसो३म् अन्यत् सर्वं समान्म् । 

### अच्छावाकशस्त्रम्
अच्छावाकशस्त्रम् । 

प्रस्तोत्रा एष इति प्रोक्ते प्रतिहारे हिम् भूर्भुवःस्वरो३म् ।  अध्वर्यो शो३ंसावो३ं

तरोभिर्वो विदद्वसुमिन्द्रं सबाध ऊतये । 

बृहद्गायन्तः सुतसोमे अध्वरे हुवे भरं न कारिणो३ं इति त्रिः

हुवे भरं न कारिणं न यं दुध्रा वरन्ते न स्थिरा मुरः ।  मदे सुशिप्रमन्धसो३ं

मदे सुशिप्र मन्धसो य आदृत्या शशमानाय सुन्वते ।  दाता जरित्र उक्थ्यो३म् [८ । ६६ । १-२]

शो३ंसावो३ं तरणिरित् सिषासति वाजं पुरन्ध्या युजा । 

आ व इन्द्रं पुरुहूतं नमे गिरा नेमिं तष्टेव सुद्र्वो३ं

नेमिं तष्टेव सुद्र्वं न दुष्टुती मर्त्यो विन्दते वसु ।  न स्रेधन्तं रयिर्नशो३ं

न स्रेधन्तं रयिर्नशत् सुशक्तिरिन्मघवन् तुभ्यं मावते ।  देष्णं यत् पार्ये दिवो३ं [७ । ३२ । २०-२१]

शो३ंसावो३म् उदिन्वस्य रिच्यतेंऽशो धनं न जिग्युषः । 

य इन्द्रो हरिवान् न दभन्ति तं रिपो दक्षं दधाति सोमिनो३ं

मन्त्रमखर्वं सुधितं सुपेशसं दधात यज्ञेयेष्वा । 

पूर्वीश्चन प्रसितयस्तरन्ति तं य इन्द्रे कर्मणा भुवो३ं [७ । ३२ । १२-१३]

शो३ंसावो३ं भूय इद्वावृधे वीर्याय ।  एको अजुर्यो दयते वसूनो३ं

प्ररिरिचे दिव इन्द्रः पृथिव्याः ।  अर्धमिदस्य प्रति रोदसी उभो३म्

अधा मन्ये बृहदसुर्यमस्य ।  यानि दाधार नकिरा मिनातो३ं

दिवेदिवे सूर्यो दर्शतो भूत् ।  वि सद्मान्युर्विया सुक्रतुर्धो३म्

अद्या चिन्नू चित् तदपो नदीनाम् ।  यदाभ्यो अरदो गातुमिन्द्रो३ं

नि पर्वता अद्मसदो न सेदुः ।  त्वया दृह्ळानि सुक्रतो रजांसो३ं

सत्यमित् तन्न त्वावाँ अन्यो अस्ति ।  इन्द्र देवो न मर्त्यो ज्यायो३म्

अहन्नहिं परिशयानमर्णः ।  अवासृजो अपो अच्छा समुद्रो३ं

[[१२५]]

त्वमपो वि दुरो विषूचीः ।  इन्द्र दृह्ळमरुजह् पर्वतस्यो३ं

राजाभवो जगतश्चर्षणीनाम् ।  साकं सूर्यं जनयन् द्याम्नुषासो३म् [६ । ३०]

इमामू षु प्रभृतिं सातये धाः ।  शश्वच्छश्वदूतिभिर्यादमानो३ं

सुतेसुते वावृधे वर्धनेभिः ।  यः कर्मभिर्महद्भिः सुश्रुतो भो३म्

इन्द्राय सोमाः प्रदिवो विदानाः ।  ऋभुर्येभिर्वृषपर्वा विहायो३ं

प्रयम्यमानान् प्रति षू गृभाय ।  इन्द्र पिब वृषधूतस्य वृष्णो३ं

पिबा वर्धस्व तव घा सुतासः ।  इन्द्र सोमासः प्रथमा उतेमो३ं

यथापिबः पूर्व्या इन्द्र सोमान् ।  एवा पाहि पन्यो अद्या नवीयो३ं

महाँ अमत्रो वृजने विरप्शी ।  उग्रं शवः पत्यते धृष्ण्वोजो३ं

नाह विव्याच पृथिवी चनैनम् ।  यत् सोमासो हर्यश्व ममन्दो३ं

महाँ उग्रो वावृधे वीर्याय ।  समाचक्रे वृषभः काव्येनो३म्

इन्द्रो भगो वाजदा अस्य गावः ।  प्रजायन्ते दक्षिणा अस्य पूर्वो३ं

प्र यत् सिन्धवः प्रसवं यथायन् ।  आपः समुद्रं रथ्येव जग्मो३म्

अतश्चिदिन्द्रः सदसो वरीयान् ।  यदीं सोमः पृणाति दुग्धो अंशो३ं

समुद्रेण सिन्धवो यादमानाः ।  इन्द्राय सोमं सुषुतं भरन्तो३म्

अंशुं दुहन्ति हस्तिनो भरित्रैः ।  मध्वः पुनन्ति धारया पवित्रो३ं

ह्दाइव कुक्षयः सोमधानाः ।  समी विव्याच सवना पुरूणो३म्

अन्ना यदिन्द्रः पथमा व्याश ।  वृत्रं जघन्वाँ अवृणीत सोमो३म्

आ तू भर माकिरेतत् परिष्ठात् ।  विद्मा हि त्वा वसुपतिं वसूनो३म्

इन्द्र यत्ते माहिनं दत्रमस्ति ।  अस्मभ्यं तद्धर्यश्व प्र यन्धो३ं

शो३ंसावो३ं शुनं हुवेम मघवानमिन्द्रम् ।  अस्मिन् भरे नृतमं वाजसातो३ं

शृण्वन्तमुग्रमूतये समत्सु ।  घ्नन्तं वृत्राणि संजितं धनानो३म् [३ । ३६] इति त्रिः परिदध्यात् । 

उक्थं वाचीन्द्राय इति शस्त्वा जपः । 

ये३ यजामहे पिबा वर्धस्व तव घा सुतास इन्द्र सोमासः प्रथमा उतेमे । 

यथापिबः पूर्व्या इन्द्र सोमाँ एवा पाहि पन्यो अद्या नवीया३ न्वौ३षट् ॥  [३ । ३६ । ३]

सोमस्याग्ने वीही३ वौ३षट् ॥  द्विर्वागोजः । 

## तृतीयसवनम्
अथ तृतीयसवनम् उत्तमस्वरेण ।  आदित्यग्रहेण चरन्ति । 

[[१२६]]

प्रशास्ता- आदित्यानामवसा नूतनेन सक्षीमहि शर्मणा शन्तमेन । 

अनागास्त्वे अदितित्वे तुरास इमं यज्ञं दधतु श्रोषमाणो३म् ॥  [७ । ५१ । १]

होता यक्षदादित्यान् प्रियान् प्रियधाम्नः प्रियव्रतान् महस्वसरस्यपतीनुरोरन्तरिक्षस्याध्यक्षान्त्स्वादित्यानवोदधतस्मै सुन्वते यजमानाय करन्नेवमादित्या जुषतां मदन्तां व्यन्तु पिबन्तु सोमं होतर्यज ॥ 

होता- ये३ यजामह आदित्यासो अदितिर्मादयन्तां मित्रो अर्यमा वरुणो रजिष्ठाः । 

अस्माकं सन्तु भुवनस्य गोपाः पिबन्तु सोममवसे नो अद्या३ वौ३षट् ॥  [७ । ५१ । २]

नैनं ग्रहमीक्षेत हूयमानम् ।  नानुवषट्कारः ।  स्तुते आर्भवे पवमाने विहृत्याङ्गारन् मनोतादि पश्विडान्तं पशुकर्म ।  तत्र हविर्यागे प्रशास्ता- पायि नो अग्ने पायुभिरजस्रैरुत प्रिये सदन आ शुशुक्वान् । 

मा ते भयं जरितारं यविष्ठ नूनं विदन्मापरं सहस्वो३म् ॥  [१ । १८९ । ४]

होता यक्षदग्निं छागस्य हविष आददद्यमध्यतो मेद उद्भृतं पुरा द्वेषोभ्यः पुरा पौरुषेय्यागृभः ।  घसन्नूनं घासे अज्राणां यवस प्रथमानां सुमत्क्षराणां शतरुद्रियाणामग्निष्वात्तानां पीवो पवसनानां पार्श्वतः श्रोणितः शितामत उत्सादतोङ्गादङ्गादवत्तानां करदेवाग्निर्जुषतां हविर्होतर्यज ॥ 

होता- ये३ यजामहे प्र कारवो मनना वच्यमाना देवद्रीचीं नयत देवयन्तः । 

दक्षिणावाड् वाजिनी प्राच्येति हविर्भरन्त्यग्नये घृताची३ वौ३षट् ॥  [३ । ६ । १]

वनस्पतियागप्रैषे प्रशास्ता- होता यक्षद्वनस्पतिमभि हि पिष्टतमया रभिष्टया रशनयाधित ।  यत्राग्नेराज्यस्य हविषः प्रियाधामानि यत्र सोमस्याज्यस्य हविषः प्रियाधामानि यत्राग्नेश्छागस्य हविषः प्रियाधामानि यत्र वनस्पतेः प्रियापाथांसि यत्र देवानामाज्यपानां प्रियाधामानि यत्राग्नेर्होतुः प्रियाधामानि तत्रैतं प्रस्तुत्येवोपस्त्युत्येवोपावस्रक्षद् रभीयांसमिव कृत्वीकरदेवं देवो वनस्पतिर्जुषतां हविर्होतर्यज । 

स्विष्टकृत्प्रैषे प्रशास्ता- होता यक्षदग्निं स्विष्टकृतमयाळग्निरग्नेराज्यस्य हविषः प्रियाधामान्ययाट् सोमस्याज्यस्य हविषः प्रियाधामान्ययाळग्नेश्छागस्य हविषः प्रियाधामान्ययाड् वनस्पतेः प्रियापाथांस्ययाड् देवानामाज्यपानां प्रियाधामानि यक्षदग्नेर्होतुः प्रियाधामानि यक्षत्स्वं महिमानामायजतामेज्या इषः कृणातु सो अध्वरा जातवेदा जुषतां हविर्होतर्यज ॥  इति विशेषः । 

सवनीये प्रशास्ता- तृतीये धानाः सवने पुरुष्टुत पुरोळाशमाहुतं मामहस्व नः । 

ऋभुमन्तं वाजवन्तं त्वा कवे प्रयस्वन्त उप शिक्षेम धीतिभो३म् ॥  [३ । ५२ । ६]

होता यक्षदिन्द्रं हरिवाँ इन्द्रो धाना अत्तु पूषण्वान् करम्भं सरस्वतीवान् भारतीवान् परिवाप इन्द्रस्यापूपः ।  तृतीयस्य सवनस्य पुरोळाशाँ इन्द्रः प्रस्थितां जुषाणो वेतु होतर्यज ॥ 

होता- ये३ यजामहे हरिवाँ इन्द्रो धाना अत्तु पूषण्वान् करम्भं सरस्वतीवान् भारतीवान् परिवाप इन्द्रस्यापूपः ।  तृतीयस्य सवनस्य पुरोळाशाँ इन्द्रः प्रस्थितां जुषाणो वेतू३ वौ३षट् ॥ 

स्विष्टकृति प्रशास्ता- अग्ने तृतीये सवने हि कानिषः पुरोळाशं सहसः सूनवाहुतम् । 

[[१२७]]

अथा देवेष्वध्वरं विपन्यया धा रत्नवन्तममृतेषु जागृवो३म् ॥  [३ । २८ । ५]

होता यक्षदग्निं पुरोळाशानां जुषतां हविर्होतर्यज ॥ 

होता- ये३ यजामहे हविरग्ने वीही३ वौ३षट् ॥ 

उन्नीयमानेभ्यः प्रेषितो मैत्रावरुणोऽनभिहिंकृत्य

इहोप यात शवसो नपातः सौधन्वना ऋभवो माप भूत । 

अस्मिन् हि वः सवने रत्नधेयं गमन्त्विन्द्रमनु वो मदासो३म् इति त्रिः

आगन्नृभूणामिह रत्नधेयमभूत् सोमस्य सुषुतस्य पीतिः । 

सुकृत्यया यत् स्वपस्यया चँ एकम् विचक्र चमसं चतुर्धो३ं

व्यकृणोत चमसं चतुर्धा सःए वि शिक्षेत्यब्रवीत । 

अथैत वाजा अमृतस्य पन्थां गणं देवानामृभवः सुहस्तो३ं

किंमयः स्विच्चमसएष आस यं काव्येन चतुरो विचक्र । 

अथा सुनुध्वं सवनं मदाय पात ऋभवो मधुनः सोम्यस्यो३ं

शच्याकर्त पितरा युवाना शच्याकर्त चमसं देवपानम् । 

शच्या हरी धनुतरावतष्टेन्द्रवाहावृभवो वाजरत्नो३ं

यो वः सुनोत्यभिपित्वे अह्नां तीव्रं वाजासः सवनं मदाय । 

तस्मै रयिमृभवः सर्ववीरमा तक्षत वृषणो मन्दसानो३ं

प्रातः सुतमपिबो हर्यश्व माध्यन्दिनं सवनं केवलं ते । 

समृभुभिः पिबस्व रत्नधेभिः सकीँर्या इन्द्र चकृषे सुकृत्यो३ं

ये देवासो अभवता सुकृत्या श्येनाइवेदधि दिवि निषेद । 

ते रत्नं धात शवसो नपातः सौधन्वना अभवतामृतासो३ं

यत् तृतीयं सवनं रत्नधेयमकृणुध्वं स्वपस्या सुहस्ताः । 

तदृभवः परिषिक्तं व एतत् सं मदेभिरिन्द्रियेभिः पिबध्वो३म् [४ । ३५] इति त्रिः परिदध्यात् । 

प्रशास्ता-होता यक्षदिन्द्रं तृतीयस्य सवनस्य ऋभुमतो विभुमतो वाजवतो ब्रुहस्पतिवतो विश्वदेव्यावतः समस्यमदाः प्रातस्तना अग्मत संमाध्यन्दिनाः समिदातनास्तेषां समुक्षितानां गौर इव प्रगाह्यावृषायस्वायूया बाहुभ्यामुप याहि हरिभ्यां प्रप्रुथ्या शिप्रेनिष्यृथ्य ऋजीषमिमे अस्मै तीव्रा आशीर्वन्तः प्रस्थिता इन्द्राय सोमास्तां जुषतां वेतु पिबतु सोमं होतर्यज ॥ 

होता- ये३ यजामह इन्द्र ऋभुभिर्वाजवद्भिः समुक्षितं सुतं सोममा वृषस्वा गभस्त्योः । 

धियेषितो मघवन् दाशुषो गृहे सौधन्वनेभिः सह मत्स्वा नृभी३ र्वौ३षट् ॥  [३ । ६० । ५]

[[१२८]]

प्रशास्तर्यज इति प्रेषितः प्रशस्ता-

ये३ यजामह इन्द्रावरुणा सुतपाविमं सुतं सोमं पिबतं मद्यं धृतव्रता । 

युवो रथो अध्वरं देववीतये प्रति स्वसरमुप याहि पीतया३इ वौ३षट् ॥  [६ । ६८ । १०]

सोमस्याग्ने वीही३ वौ३षट् ॥  द्विर्वागोजः । 

ब्रह्मन् यज इति प्रेषितो ब्राह्मणाच्छंसी-

ये३ यजामह इन्द्रश्च सोमं पिबतं बृहस्पतेऽस्मिन् यज्ञे मन्दसाना वृषण्वसू । 

आ वां विशन्त्विन्दवः स्वाभुवोऽस्मे रयिं सर्ववीरं नि यच्छता३ं वौ३षट् ॥  [४ । ५० । १०]

सोमस्याग्ने वीही३ वौ३षट् ॥  द्विर्वागोजः । 

पोतर्यज इति प्रेषितः पोता-

ये३ यजामह आ वो वहन्तु सप्तयो रघुष्यदो रघुपत्वानः प्र जिगात बाहुभिः । 

सीदता बर्हिरुरु वः सदस्कृतं मादयध्वं मरुतो मध्वो अन्धसा३ वौ३षट् ॥  [१ । ८५ । ६]

नेष्टर्यज इति प्रेषितो नेष्टा-

ये३ यजामहेऽमेव नः सुहवा आ हि गन्तन नि बर्हिषि सदतना रणिष्टन । 

अथा मन्दस्व जुजुषाणो अन्धसस्त्वष्टर्देवेभिर्जनिभिः सुमद्गणा३ वौ३षट् ॥  [२ । ३६ । ३]

सोमस्याग्ने वीही३ वौ३षट् ॥  द्विर्वागोजः । 

अच्छावाक यज इति प्रेषितोऽच्छावाकः-

ये३ यजामह इन्द्राविष्णू पिबतं मध्वो अस्य सोमस्य दस्रा जठरं पृणेथाम् । 

आ वामन्धांसि मदिराण्यग्न्नुप ब्रह्माणि शृणुतं हवं मा३इ वौ३षट् ।  [६ । ६९ । ७]

अग्नीद्यज इति प्रेषितोऽग्नीत्-

ये३ यजामह इमं स्तोममर्हते जातवेदसे रथमिव सं महेमा मनीषया । 

भद्रा हि नः प्रमतिरस्य संसद्यग्ने सख्ये मा रिषामा वयं तवा३ वौ३षट् ॥  [१ । ९४ । १]

सोमस्याग्ने वीही३ वौ३षट् ॥  द्विर्वागोजः । 

अथ होता आगतमध्वर्युम् अयाडग्नीत् इति पृच्छति ।  अयाट् इत्यध्वर्युः प्रत्याह ।  स भद्रमकर्यो नः सोमस्य

पाययिष्यति इति होता जपति ।  इडोपाह्वानादि समानमानाराशंससादनात् ।  सन्नेषु नाराशंसेषु मृदिष्ठात् पुरोडाशस्य तिस्रस्तिस्रः पिण्ड्यो दक्षिणतः प्रतिस्वंचमसेभ्यः स्वेभ्यः पितृभ्य उपास्येयुः अत्र पितरो मादयध्बं यथाभागमावृषायध्वम् इति ।  सव्यावृत आग्नीध्रीयं प्राप्य हविरुच्छिष्टं सर्वे प्राश्नीयुः ।  सावित्रेण ग्रहेन चरन्ति । 

प्रशास्ता- अभूद्देवः सविता वन्द्यो नु न इदानीमह्न उपवाच्यो नृभिः । 

वि यो रत्ना भजति मानवेभ्यः श्रेष्ठं नो अत्र द्रविणं यथा दधो३म् ॥  [४ । ५४ । १]

[[१२९]]

होता यक्षद्देवं सवितारं परामीवांसाविषत् पराघशंसं सुसावित्रमासाविषदस्मै सुन्वते यजमानाय करदेवं देवः सविता जुषतां मदतां वेतु पिबतु सोमं होतर्यज ॥ 

होता- ये३ यजामहे दमूना देवः सविता वरेण्यो दधद्रत्नादक्ष पितृभ्य आयुनि । 

पिबात् सोमममदन्नेनमिष्टयः परिज्मा चिद्रमते अस्य धर्मणी३ वौ३षट् ॥  नानुवषट्करोति ।  न भक्षयति । 

### वैश्वदेवशस्त्रम्
वैश्वदेवशस्त्रम् । 

होता सर्वादिशो ध्यायेच्छंसिष्यन् ।  यस्यां द्वेष्यो न ताम् ।  प्रस्तोत्रा एष इति प्रोक्ते प्रतिहारे

हिम् भूर्भुवःस्वरो३म् ।  अध्वर्यो शोशो३ंसावो३ं

तत्सवितुर्वृणीमहे वयं देवस्य भोजनम् । 

श्रेष्ठं सर्वधातमं तुरं भगस्य धीमहो३म् इति त्रिः

अस्य हि स्वयशस्तरं सवितुः कच्चन प्रियम् ।  न मिनन्ति स्वराज्यो३ं

स हि रत्नानि दाशुषे सुवाति सविता भगः ।  तं भागं चित्रमीमहे ॥  (५ । ८२ । १-३)

शो३ंसावो३म् अद्या नो देव सवितः प्रजावत्सावीः सौभगम् ।  परा दुष्वप्न्यं सुवो३ं

विश्वानि देव सवितर्दुरितानि परा सुव ।  यद्भद्रं तन्न आ सुवो३म्

अनागसो अदितये देवस्य सवितुः सवे ।  विश्वा वामानि धीमहो३ं (५ । ८२ । ४-६)

शो३ंसावो३म् अभूद्देवः सविता वन्द्यो नु नः ।  इदानीमह्न उपवाच्यो नृभो३ं

वि यो रत्ना भजति मानवेभ्यः ।  श्रेष्ठं नो अत्र द्रविणं यथा दधो३ं

देवेभ्यो हि प्रथमं यज्ञियेभ्यः ।  अमृतत्वं सुवसि भागमुत्तमो३म्

आदिद्दामानं सवितर्व्यूर्णुषे ।  अनूचीना जीविता मानुषेभ्यो३म्

अचित्ती यच्चकृमा दैव्ये जने ।  दीनैर्दक्षैः प्रभूती पूरुषत्वतो३ं

देवेषु च सवितर्मानुषेषु च ।  त्वं नो अत्र सुवतादनागसो३ं

न प्रमिये सवितुर्दैव्यस्य तत् ।  यथा विश्वं भुवनं धारयिष्यतो३ं

यत्पृथिव्या वरिमन्ना स्वङ्गुरिः ।  वर्ष्मन् दिवः सुवति सत्यमस्य तो३म्

इन्द्रज्येष्ठान्बृहद्भ्यः पर्वतेभ्यः ।  क्षयाँ एभ्यः सुवसि पस्त्यावतो३ं

यथा यथा पतयन्तो वियेमिरे ।  एवैव तस्थुः सवितः सवाय तो३ं

शो३ंसावो३ं सविता देवः सोमस्य पिबतु ।  हिरण्यपाणिः सुजिह्वः ।  सुबाहुः स्वङ्गुरिः ।  त्रिरहन्त् सत्यसवनः ।  यः प्रासुवद्वसुधिती ।  उभे जोष्ट्री सवीमनि ।  श्रेष्ठं सावित्रमासुवम् ।  दोग्ध्रीं धेनुम् ।  वोह्ळारमनड्वाहम् ।  आशुं सप्तिम् ।  पुरन्धिं योषाम् ।  जिष्णुं रथेष्ठाम् ।  सभेयम् युवानम् ।  परामीवांसाविषत् पराघशंसम् ।  सविता देव इह श्रवदिह

[[१३०]]

सोमस्य मत्सत् ।  प्रेमां देवो देवहूतिमवतु देव्या धिया ।  प्रेदं ब्रह्म प्रेदं क्षत्रम् ।  प्रेमं सुन्वन्तं यजमानमवतु ।  चित्रश्चित्राभिरूतिभिः ।  श्रवद्ब्रह्माण्यावसा गमो३ं

ये ते त्रिरहन्त्सवितः सवासः ।  दिवे दिवे सौभगमासुवन्तो३म्

इन्द्रो द्यावापृथिवी सिन्धुरद्भिः ।  आदित्यैर्नो अदितिः शर्म यंसो३ं (४ । ५४ । १-६)

शो३ंसावो३म् एकया च दशभिश्च स्वभूते ।  द्वाभ्यामिष्टये विंशत्या चो३ं

तिसृभिश्च वहसे त्रिंशता च ।  नियुद्भिर्वायविह ता विमिञ्चो३ं

शो३ंसावो३ं प्र द्यावा यज्ञैः पृथिवी ऋतावृधा ।  मही स्तुषे विदथेषु प्रचेतसो३ं

देवेभिर्य देवपुत्रे सुदंससा ।  इत्था धिया वार्याणि प्रभूषतो३म्

उत मन्ये पितुरद्रुहो मनः ।  मातुर्महि स्वतवस्तद्धवीमभो३ं

सुरेतसा पितरा भूम चक्रतुः ।  उरु प्रजाया अमृतं वरीमभो३ं

ते सूनवः स्वपसः सुदंससः ।  मही जज्ञुर्मातरा पूर्वचित्तयो३ं

स्थातुश्च सत्यं जगतश्च धर्मणि ।  पुत्रस्य पाथः पदमद्वयाविनो३ं

ते मायिनो ममिरे सुप्रचेतसः ।  जामी सयोनी मिथुना समोकसो३ं

नव्यं नव्यं तन्तुमा तन्वते दिवि ।  समुद्रे अन्तः कवयः सुदीतयो३ं

शो३ंसावो३ं द्यावापृथिवी सोमस्य मत्सताम् ।  पिता च माता च ।  पुत्रश्च प्रजननं च ।  धेनुश्च वृषभश्च ।  धन्या च धिषणा च ।  सुरेताश्च सुदुघाश्च ।  शम्भूश्च मयोभूश्च ।  ऊर्जस्वती च पयस्वती च ।  रेतोधाश्च रेतोभृच्च ।  द्यावापृथिवी इह श्रुतामिह सोमस्य मत्सताम् ।  प्रेमां देवी देवहूतिमवतां देव्या धिया ।  प्रेदं ब्रह्म प्रेदं क्षत्रम् ।  प्रेमं सुन्वन्तं यजमानमवताम् ।  चित्रे चित्राभिरूतिभिः ।  श्रुतां ब्रह्माण्यावसा गमो३ं

तद्राधो अद्य सवितुर्वरेण्यम् ।  वयं देवस्य प्रसवे मनामहो३म्

अस्मभ्यं द्यावापृथिवी सुचेतुना ।  रयिं धत्तं वसुमन्तं शतग्विनो३ं [१ । १५९ । १-५]

शो३ंसावो३ं सुरूपकृत्नुमूतये सुदुघामिव गोदुहे ।  जुहूमसि द्यवि द्यवो३ं (१ । ४ । १)

शो३ंसावो३ं तक्षन्रथं सुवृतं विद्मनापसः ।  तक्षन्हरी इन्द्रवाहा वृषण्वसो३ं

तक्षन् पितृभ्यामृभवो युवद्वयः ।  तक्षन् वत्साय मातरं सचाभुवो३म्

आ नो यज्ञाय तक्षत ऋभुमद्वयः ।  क्रत्वे दक्षाय सुप्रजावतीमिषो३ं

यथा क्षयाम सर्ववीरया विशा ।  तन्नः शर्धाय धासथा स्विन्द्रियो३म्

आ तक्षत सातिमस्मभ्यमृभवः ।  सातिं रथाय सातिमर्वते नरो३ं

सातिं नो जैत्रीं सं महेत विश्वहा ।  जामिमजामिं पृतनासु सक्षणो३म्

ऋभुक्षणमिन्द्रमा हुव ऊतये ।  ऋभून् वाजान् मरुतः सोमपीतयो३म्

उभा मित्रावरुणा नूनमश्विना ।  ते नो हिन्वन्तु सातये धिये जिषो३म्

[[१३१]]

शो३ंसावो३म् ऋभवो देवा सोमस्य मत्सन् ।  विष्ट्वी स्वपसः ।  कर्मणा सुहस्ताः ।  धन्या धनिष्ठाः ।  शम्या शमिष्ठाः ।  ये धेनुं विश्वजुवं विश्वरूपामरक्षन् ।  अरक्षद्धेनुमभवद्विश्वरूपी ।  अयुञ्जत हरी अयुर्देवाँ उप ।  अबुध्नन्त्संकनीनामदन्तः ।  संवत्सरे स्वपसो यज्ञियं भागमायन् ।  ऋभवो देवा इह श्रवन्निह सोमस्य मत्सन् ।  प्रेमां देवा देवहूतिमवन्तु देव्या धिया ।  प्रेदं ब्रह्म प्रेदं क्षत्रम् ।  प्रेमं सुन्वन्तं यजमानमवन्तु ।  चित्राश्चित्राभिरूतिभिः ।  श्रवन् ब्रह्माण्यावसा गमो३म्

ऋभुर्भराय सं शिशातु सातिम् ।  समर्यजिद्वाजो अस्माँ अ्रवष्टो३ं

तन्नो मित्रो वरुणो मामहन्ताम् ।  अदितिः सिन्धुः पृथिवी उत द्यो३ं (१ । १११ । १-५)

शो३ंसावो३म् अयं वेनश्चोदयत्पृश्निगर्भाः ।  ज्योतिर्जरायू रजसो विमानो३म्

इममपां सङ्गमे सूर्यस्य ।  शिशुं न विप्रा मतिभी रिहन्तो३ं (१० । १२३ । १)

शो३ंसावो३ं येभ्यो माता मधुमत्पिन्वते पयः ।  पीयूषं द्यौरदितिरद्रिबर्हो३म्

उक्थशुष्मान् वृषभरान्त्स्वप्नसः ।  ताँ आदित्याँ अनु मदा स्वस्तयो३ं (१० । ६३ । ३)

शो३ंसावो३म् एवा पित्रे विश्वदेवाय वृष्णे ।  यज्ञैर्विधेम नमसा हविर्भो३म्

बृहस्पते सुप्रजा वीरवन्तः ।  वयं स्याम पतयो रयीणो३ं (४ । ५० । ६)

शो३ंसावो३म् आ नो भद्राः क्रतवो यन्तु विश्वतः ।  अदब्धासो अपरीतास उद्भिदो३ं

देवा नो यथा सदमिद्वृधे ।  असन्नप्रायुवो रक्षितारो दिवे दिवो३ं

देवानां भद्रा सुमतिर्ऋजूयताम् ।  देवानां रातिरभि नो नि वर्ततो३ं

देवानां सख्यमुप सेदिमा वयम् ।  देवा न आयुः प्र तिरन्तु जीवसो३ं

तान्पूर्वया निविदा हूमहे वयम् ।  भगं मित्रमदितिं दक्षमस्रिधो३म्

अर्यमणं वरुणं सोममश्विना ।  सरस्वती नः सुभगा मयस्करतो३ं

तन्नो वातो मयोभु वातु भेषजम् ।  तन्माता पृथिवी तत्पिता द्यो३ं

तद्ग्रावाणः सोमसुतो मयोभुवः ।  तदश्विना शृणुतं धिष्ण्या युवो३ं

तमीशानुागतस्तस्थुषस्पतिम् ।  धियंजिन्वमवसे हूमहे वयो३म्

पूषा नो यथा वेदसामसद्वृधे ।  रक्षिता पायुरदब्धः स्वस्तयो३ं

स्वस्ति न इन्द्रो वृद्धश्रवाः ।  स्वस्ति नः पूषा विश्ववेदो३ं

स्वस्ति नस्तार्क्ष्यो अरिष्टनेमिः ।  स्वस्ति नो बृहस्पतिर्दधातो३म्

पृषदश्वा मरुतः पृश्निमातरः ।  शुभंयावानो विदथेषु जग्मयो३म्

अग्निजिह्वा मनवः सूरचक्षसः ।  विश्वे नो देवा अवसा गमन्निहो३म्

भद्रं कर्णेभिः शृणुयाम देवाः ।  भद्रं पश्येमाक्ष्रभर्यजत्रो३ं

स्थिरैरङ्गैस्तुष्टुवांसस्तनूभिः ।  व्यशेम देवहितं यदायो३ं

[[१३२]]

शो३ंसावो३ं विश्वे देवाः सोमस्य मत्सन् ।  विश्वे वैश्वानराः ।  विश्वे हि विश्वमहसः ।  महि महान्तः ।  तक्वान्न्नेमतिथीवानः ।  आस्क्राः पचतवाहसः ।  वातात्मानो अग्निदूताः ।  ये द्यां च पृथिवीं चातस्थुः ।  अपश्च स्वश्च ।  ब्रह्म च क्षत्रं च ।  बर्हिश्च वेदिं च ।  यज्ञं चोरु चान्तरिक्षम् ।  ये स्थ त्रय एकादशाः ।  त्रयश्च त्रिंशच्च ।  त्रयश्च त्री च शता ।  त्रयश्च त्री च सहस्रा ।  तावन्तोऽभिपाचः ।  तावन्तोऽभिषाचः ।  तावतीः पत्नीः ।  तावतीर्ग्नाः ।  तावन्त उदरणे ।  तावन्तो निवेशने ।  अतो देवा भूयांसः स्थ ।  मा वो देवा अभिशसा मा परिशसा वृक्षि ।  विश्वे देवा इह श्रवन्निह सोमस्य मत्सन् ।  प्रेमां देवा देवहूतिमवन्तु देव्या धिया ।  प्रेदं ब्रह्म प्रेदं क्षत्रम् ।  प्रेमं सुन्वन्तं यजमानमवन्तु ।  चित्राश्चित्राभिरूतिभिः ।  श्रवन् ब्रह्माण्यावसा गमो३ं

शतमिन्नु शरदो अन्ति देवाः ।  यत्रा नश्चक्रा जरसं तनूनो३म्

पुत्रासो यत्र पितरो भवन्ति ।  मा नो मध्या रीरिषतायुर्गन्तो३ं

शो३ंसावो३म् अदितिर्द्यौरदितिरन्तरिक्षम् ।  अदितिर्माता स पिता स पुत्रो३ं

विश्वे देवा अदितिः पञ्च जनाः ।  अदितिर्जातमदितिर्जनित्वो३म् इति द्विः पच्छः

अदितिर्द्यौरदितिरन्तरिक्षमदितिर्माता स पिता स पुत्रः । 

विश्वे देवा अदितिः पञ्च जना अदितिर्जातमदितिर्जनित्वो३म् (१ । ८९ । १-१०) इति सकृदर्धर्चशो भूमिमुपस्पृशन् परिदद्यात् ।  उक्थं वाचीन्द्राय देवेभ्य आश्रुत्यै त्वा इति शस्त्वा जपेत् । 

ये३ यजामहे विश्वे देवाः शृणुतेमं हवं मे ये अन्तरिक्षे य उप द्यवि ष्ठ । 

ये अग्निजिह्वा उत वा यजत्रा आसद्यास्मिन् बर्हिषि मादयध्वा३ं वौ३षट् ॥  (६ । ५२ । १३)

सोमस्याग्ने वीही३ वौ३षट् ॥  द्विर्वागोजः ।  सर्वभक्षाश्चमसाः । 

#### सौम्यचरुः

तं घृतयाज्याभ्यामुपांशूभयतः परियजन्ति ।  घृतस्य यजेत्युक्तः

ये३ यजामहे (उपांशु) घृताहवनो घृतपृष्ठो अग्निर्घृते श्रितो घृतम्वस्य धाम । 

घृतप्रुषस्त्वा हरितो वहन्तु घृतं पिबन् यजसि देव देवा३न् वौ३षट् ॥  [आ.श्रौ.५ । १९] इति पुरस्तात् । 

सौम्यस्य यजेत्युक्ते उच्चैः -

ये३ यजामहे त्वं सोम पितृभिः संविदानोऽनुद्यावापृथिवी आततन्थ । 

तस्मै त इन्दो हविषा विधेम वयं स्याम पतयो रयीणा३ं वौ३षट् ॥  [८ । ४८ । १३]

पुनः घृतस्य यज इत्युक्ते उपांशु-

ये३ यजामह उरु विष्णो विक्रमस्वोरु क्षयाय नस्कृधि । 

घृतं घृतयोने पिब प्र प्र यज्ञपतिं तिरा३ वौ३षट् ॥  [आ.श्रौ.५ । १९]

[[१३३]]

घृतयागस्यानतरपक्षश्चेत् –

ये३ यजामह (उपांशु) अग्नाविष्णू महि धाम प्रियं वां वीथो घृतस्य गुह्या जुषाणा । 

दमे दमे सुष्टुतिर्वामियाना प्रति वां जिह्वा घृतमुच्चरण्या३ द्वौ३षट् ॥ 

अध्वर्युणाहृतं स्ॐयं पूर्वमुद्गातृभ्यो गृहीत्वावेक्षेत-

यत्ते चक्षुर्दिवि यत् सुपर्णे येनैकराज्यमजहिना । 

दीर्घं यच्चक्षुरदितेरनन्तं सोमो नृचक्षा मयि तद्दधातु इति ।  घृतप्लुत ईक्षमाणाः स्वच्छायां यदि न पश्येत् तदा- हृदिस्पृक् क्रतुस्पृग् वर्चोधा वर्चो अस्मासु धेहि । 

यन्मे मनो यमं गतं यद्वा मे अपरागतम् ।  राज्ञा सोमेन तद्वयमस्मासु धारयामसि । 

भद्रं कर्णेभिः शृणुयाम देवा भद्रं पश्येमाक्ष्रभर्यजत्राः । 

स्थिरैरङ्गैस्तुष्टुवांसस्तनूभिर्व्यशेम देवहितं यदायुः ॥  [१ । ८९ । ८] इति च ।  अङ्गुष्ठेनोपकनिष्ठिकाभ्यामाज्येनाक्षिणी अज्य च्छन्दोगेभ्यः प्रयच्छेत् । 

### पात्नीवतग्रहयाजनम्
पात्नीवतग्रहयाजनम्

विहृतेषु शालाकेष्वाग्नीध्रः पात्नीवतस्योपांशु यजति-

ये३ यजामह (उपांशु) ऐभिरग्ने सरथं याह्यर्वाङ् नानारथं वा विभवो ह्यश्वाः । 

पत्नीवतस्त्रिंशतं त्रींश्च देवाननुष्वधमा वह मादयस्वा३ वौ३षट् ॥  (३ । ६ । ९) इति ।  आग्नीध्रो नेष्टुर्विसंस्थितसंवरेण नेष्टारमनुप्रपद्य तस्योपस्थ उपविश्य अध्वर्युमुपहूय भक्षयेत् पात्नीवतम् ।  अथ यथेतं सदस आग्नीध्रं प्रति निष्क्रामेत् । 

### आग्निमारुत-शस्त्रम्
आग्निमारुतशस्त्रम् ।  (यज्ञायज्ञीयम्)

स्तोत्रोपाकरणकालादारभ्य प्रावृतशिरस्का भवेयुः ।  अथ होता स्वभ्यग्रम् (सत्वरितम्) आग्निमारुतं शंसेत् ।  तस्याद्यामृचमृगावानं शंसेत् ।  यदि असा पच्छः शस्या भवेत्तदा पादे पादेऽवसायानुच्छ्वसन्नेव शंसेत् । 

प्रस्तोत्रा एष इति प्रोक्ते प्रतिहारे हिम् भूर्भुवःस्वरो३म् ।  अध्वर्यो शोशो३ंसावो३म्

वैश्वानराय पृथुपाजसे विपः ।  रत्ना विधन्त धरुणेषु गातवो३म्

अग्निर्हि देवाँ अमृतो दुवस्यति ।  अथा धर्माणि सनता न दूदुषो३म् इति त्रिः

अन्तर्दूतो रोदसी दस्म ईयते ।  होता निषत्तो मनुषः पुरोहितो३ं

क्षयं बृहन्तं परि भूषति द्युभिः ।  देवेभिरग्निरिषितो धियावसो३ं

केतुं यज्ञानां विदथस्य साधनम् ।  विप्रासो अग्निं महयन्त चित्तिभो३म्

अपांसि यस्मिन्नधि संदधुर्गिरः ।  तस्मिन्त्सुम्नानि यजमान आ चको३म्

पिता यज्ञानामसुरो विपश्चिताम् ।  विमानमग्निर्वयुनं च वाघतो३म्

आ विवेश रोदसी भूरिवर्पसा ।  पुरुप्रियो भन्दते धामभिः कवो३ं

[[१३४]]

चन्द्रमग्निं चन्द्ररथं हरिव्रतम् ।  वैश्वानरमप्सुषदं स्वर्विदो३ं

विगाहं तूर्णिं तविषीभिरावृतम् ।  भूर्णिं देवास इह सुश्रियं दधो३म्

अग्निर्देवेभिर्मनुषश्च जन्तुभिः ।  तन्वानो यज्ञं पुरुपेशसं धियो३ं

रथीरन्तरीयते साधदिष्टिभिः ।  जीरो दमूना अ्रभशस्तिचातनो३म्

अग्ने जरस्व स्वपत्य आयुनि ।  ऊर्जा पिन्वस्व समिषो दिदीहि नो३ं

वयांसि जिन्व बृहतश्च जागृवे ।  उशिग् देवानामसि सुक्रतुर्विपो३ं

विश्पतिं यह्वमतिथिं नरः सदा ।  यन्तारं धीनामुशिजं च वाघतो३म्

अध्वराणां चेतनं जातवेदसम् ।  प्र शंसन्ति नमसा जूतिभिर्वृधो३ं

विभावा देवः सुरणः परि क्षितीः ।  अग्निर्बभूव शवसा सुमद्रथो३ं

तस्य व्रतानि भूरिपोषिणो वयम् ।  उप भूषेम दम आ सुवृक्तिभो३ं

वैश्वानर तव धामान्या चके ।  येभिः स्वर्विदभवो विचक्षणो३ं

जात आपृणो भुवनानि रोदसी ।  अग्ने ता विश्वा परिभूरसि त्मनो३ं

शो३ंसावो३म् अग्निर्वैश्वानरः सोमस्य मत्सत् ।  विश्वेषां देवानां समित् ।  अजस्रं दैव्यं ज्योतिः ।  यो विड्भ्यो मानुषीभ्यो अदीदेत् ।  द्युषु पूर्वेषु दिद्युतानः ।  अजर उषसामनीके ।  आ योद्यां भात्या पृथिवीम् ।  ओर्वन्तरिक्षम् ।  ज्योतिषा यज्ञाय शर्म यंसत् ।  अग्निर्वैश्वानर इह श्रवदिह सोमस्य मत्सत् ।  प्रेमां देवो देवहूतिमवतु देव्या धिया ।  प्रेदं ब्रह्म प्रेदं क्षत्रम् ।  प्रेमं सुन्वन्तं यजमानमवतु ।  चित्रश्चित्राभिरूतिभिः ।  श्रवद्ब्रह्माण्यावसा गमो३ं

वैश्वानरस्य दंसनाभ्यो बृहत् ।  अरिणादेकः स्वपस्यया कवो३म्

उभा पितरा महयन्नजायत ।  अग्निर्द्यावापृथिवी भूरिरेतसो३ं (३ । ३ । १-११)

शो३ंसावो३ं शं नः करत्यर्वते सुगं मेषाय मेष्ये ।  नृभ्यो नारिभ्यो गवो३ं (१-४३-६)

शो३ंसावो३म् प्रत्वक्षसः प्रतवसो विरप्शिनः ।  अनानता अविथुरा ऋजीषिणो३ं

जुष्टतमासो नृतमासो अञ्जिभिः ।  व्यानज्रे केचिदुस्रा इव स्तृभो३म्

उपह्वरेषु यदचिध्वं ययिम् ।  वय इव मरुतः केन चित्पत्थो३ं

श्चोतन्ति कोशा उप वो रथेष्वा ।  घृतमुक्षता मधुवर्णमर्चतो३म्

प्रैषामज्मेषु विथुरेव रेजते ।  भूमिर्यामेषु यद्ध युञ्जते शुभो३ं

ते क्रीळयो धुनयो भ्राजदृष्टयः ।  स्वयं महित्वं पनयन्त धूतयो३ं

स हि स्वसृत्पृषदश्वो युवा गणः ।  अया ईशानस्तविषीभिरावृतो३म्

असि सत्य ऋणयावानेद्यः ।  अस्या धियः प्राविताथा वृषा गणो३म्

पितुः प्रत्नस्य जन्मना वदामसि ।  सोमस्य जिह्वा प्र जिगाति चक्षसो३ं

यदीमिन्द्रं शम्यृक्वाण आशत ।  आदिन्नामानि यज्ञियानि दधिरो३ं

[[१३५]]

शो३ंसावो३म् मरुतो देवाः सोमस्य मत्सन् ।  सुष्टुभः स्वर्काः ।  अर्कस्तुभो बृहद्वयसः ।  शूरा अनाधृष्टरथाः ।  त्वेषासः पृश्निमातरः ।  शुभ्रा हिरण्यखादयः ।  तवसो भन्ददिष्टयः ।  नभस्या वर्षनिर्णिजः ।  मरुतो देवा इह श्रवन्निह सोमस्य मत्सन् ।  प्रेमां देवा देवहूतिमवन्तु देव्या धिया ।  प्रेदं ब्रह्म प्रेदं क्षत्रम् ।  प्रेमं सुन्वन्तं यजमानमवन्तु ।  चित्राश्चित्राभिरूतिभिः ।  श्रवन् ब्रह्माण्यावसा गमो३ं

श्रियसे कं भानुभिः सं मिमिक्षिरे ।  ते रश्मिभिस्त ऋक्वभिः सुखादयो३ं

ते वाशीमन्त इष्मिणो अभीरवः ।  विद्रे प्रियस्य मारुतस्य धाम्नो३ं (१ । ८७ । १-६)

शो३ंसावो३ं यज्ञा यज्ञा वो अग्नये गिरा गिरा च दक्षसे । 

प्र प्र वयममृतं जातवेदसम् प्रियं मित्रं न शंसिषो३म्

प्रियं मित्रं न शंसिषमूर्जो नपातं स हिनायमस्मयुः ।  दाशेम हव्यदातयो३ं

दाशेम हव्यदातये भुवद्वाजेष्वविता भुवद्वृधः ।  उत त्राता तनूनो३ं (६ । ४८ । १-२)

शो३ंसावो३ं देवो वो द्रविणोदाः पूर्णां विवष्ट्यासिचम् । 

उद्वा सिञ्चध्वमुप वा पृणध्वमादिद्वो देव ओहतो३म्

आदिद्वो देव ओहते तं होतारमध्वरस्य प्रचेतसम् ।  वह्निं देवा अकृण्वतो३ं

वह्निं देवा अकृण्वत दधाति रत्नं विधते सुवीर्यम् ।  अग्निर्जनाय दाशुषो३ं (७ । १६ । ११-१२)

शो३ंसावो३म् प्र तव्यसीं नव्यसीं धीतिमग्नये ।  वाचो मतिं सहसः सूनवे भरो३म्

अपां नपाद्यो वसुभिः सह प्रियः ।  होता पृथिव्यां न्यसीददृत्वियो३ं

स जायमानः परमे व्योमनि ।  आविरग्निरभवन्मातरिश्वनो३म्

अस्य क्रत्वा समिधानस्य मज्मना ।  प्र द्यावा शोचिः पृथिवी अरोचयो३म्

अस्य त्वेषा अजरा अस्य भानवः ।  सुसंदृशः सुप्रतीकस्य सुद्युतो३म्

भात्वक्षसो अत्यक्तुर्न सिन्धवः ।  अग्ने रेजन्ते अससन्तो अजरो३ं

यमेरिरे भृगवो विश्ववेदसम् ।  नाभा पृथिव्या भुवनस्य मज्मनो३म्

अग्निं तं गीर्भिर्हिनुहि स्व आ दमे ।  य एको वस्वो वरुणो न राजतो३ं

न यो वराय मरुतामिव स्वनः ।  सेनेव सृष्टा दिव्या यथाशनो३म्

अग्निर्जम्भैस्तिगितैरत्ति भर्वति ।  योधो न शत्रून्त्स वना न्यृञ्जतो३ं

कुविन्नो अग्निरुचथस्य वीरसत् ।  वसुष्कुविद्वसुभिः काममावरो३ं

चोदः कुवित्तुतुज्यात्सातये धियः ।  शुचिप्रतीकं तमया धिया गृणो३ं

घृतप्रतीकं व ऋतस्य धूर्षदम् ।  अग्निं मित्रं न समिधान ऋञ्जतो३म्

इन्धानो अक्रो विदथेषु दीद्यत् ।  शुक्रवर्णामुदु नो यंसते धियो३ं

[[१३६]]

शो३ंसावो३म् अग्निर्जातवेदाः सोमस्य मत्सत् ।  स्वनीकश्चित्रभानुः ।  अप्रोषिवान् गृहपतिः ।  तिरस्तमांसि दर्शतः ।  घृताहवन ईड्यः ।  बहुलवर्मास्तृतयज्वा ।  प्रतीत्या शत्रून् जेतापराजितः ।  अग्ने जातवेदोऽभिद्युम्नमभि सह आयच्छस्व ।  समेद्धारं स्तोतारमंहसस्पाहि ।  अग्निर्जातवेदा इहश्रवदिह सोमस्य मत्सत् ।  प्रेमां देवो देवहूतिमवतु देव्या धिया ।  प्रेदं ब्रह्म प्रेदं क्षत्रम् ।  प्रेमं सुन्वन्तं यजमानमवतु ।  चित्रश्चित्राभिरूतिभिः ।  श्रवद्ब्रह्माण्यावसा गमो३म्

अप्रयुच्छन्नप्रयुच्छद्भिरग्ने ।  शिवेभिर्नः पायुभिः पाहि शग्मो३म्

अदब्धेभिरदृपितेभिरिष्टे ।  अनिमिषद्भिः परि पाहि नो जो३ं (१ । १४३ । १-८)

अथापोहिष्ठीये वियतं स्थित्वा स्थित्वा अपश्चोपस्पृशञ्च्छंसेत् ।  उद्गात्रादिष्वन्वारब्धेष्वपावृतशिरस्कः

शो३ंसावो३म् आपो हि ष्ठा मयोभुवस्ता न ऊर्जे दधातन ।  महे रणाय चक्षसो३ं

यो वः शिवतमो रसस्तस्य भाजयतेह नः ।  उशतीरिव मातरो३ं

तस्मा अरं गमाम वो यस्य क्षयाय जिन्वथ ।  आपो जनयथा च नो३ं (१० । ९ । १-३)

शो३ंसावो३म् उत नोऽहिर्बुध्न्यः शृणोतु ।  अज एकपात्पृथिवी समुद्रो३ं

विश्वे देवा ऋतावृधो हुवानाः ।  स्तुता मन्त्राः कविशस्ता अवन्तो३ं (६ । ५० । १४)

शो३ंसावो३म् देवानां पत्नीरुशतीरवन्तु नः ।  प्रावन्तु नस्तुजये वाजसातयो३ं

याः पार्थिवासो या अपामपि व्रते ।  ता नो देवीः सुहवाः शर्म यच्छतो३म्

उत ग्ना व्यन्तु देवपत्नीः ।  इन्द्राण्यग्नाय्यश्विनी रो३म्

आ रोदसी वरुणानी शृणोतु ।  व्यन्तु देवीर्य ऋतुर्जनीनो३ं (५ । ४६ । ७-८)

शो३ंसावो३ं राकामहं सुहवां सुष्टुती हुवे ।  शृणोतु नः सुभगा बोधतु त्मनो३ं

सीव्यत्वपः सूच्या च्छिद्यमानया ।  ददातु वीरं शतदायमुक्थ्यो३ं

यास्ते राके सुमतयः सुपेशसः ।  याभिर्ददासि दाशुषे वसूनो३ं

ताभिर्नो अद्य सुमना उपागहि ।  सहस्रपोषं सुभगे रराणो३ं (२ । ३२ । ४-५)

शो३ंसावो३म् पावीरवी कन्या चित्रायुः ।  सरस्वती वीरपत्नी धियं धो३ं

ग्नाभिरच्छिद्रं शरणं सजोषाः ।  दुराधर्षं गृणते शर्म यंसो३ं ।  (६ । ४९ । ७)

शो३ंसावो३म् इमं यम प्रस्तरमा हि सीद ।  अङ्गिरोभिः पितृभिः संविदानो३म्

आ त्वा मन्त्राः कविशस्ता वहन्तु ।  एना राजन्हविषा मादयस्वो३ं (१० । १४ । ४)

शो३ंसावो३म् मातली कव्यैर्यमो अङ्गिरोभिः ।  बृहस्पतिर्ऋक्वभिर्वावृधानो३ं

यांश्च देवा वावृधुर्य च देवान् ।  स्वाहान्ये स्वधयान्ये मदन्तो३ं (१० । १४ । ३)

शो३ंसावो३म् उदीरतामवर उत्परासः ।  उन्मध्यमाः पितरः सोम्यासो३म्

असुं य ईयुरवृका ऋतज्ञाः ।  ते नोऽवन्तु पितरो हवेषो३ं (१० । १५ । १)

[[१३७]]

शो३ंसावो३म् आहं पितॄन्सुविदत्राँ अवित्सि ।  नपातं च विक्रमणं च विष्णो३म्

बर्हिषदो ये स्वधया सुतस्य ।  भजन्त पित्वस्त इहागमिष्ठो३ं (१० । १५ । ३)

शो३ंसावो३म् इदं पितृभ्यो नमो अस्त्वद्य ।  ये पूर्वासो य उपरास ईयो३ं

ये पार्थिवे रजस्या निषत्ताः ।  ये वा नूनं सुवृजनासु विक्षो३ं (१० । १५ । २)

शो३ंसावो३ं स्वादुष्किलायं मधुमाँ उतायम् ।  तीव्रः किलायं रसवाँ उतायो३म्

उतो न्वस्य पपिवांसमिन्द्रम् ।  न कश्चन सहत आहवेषो३म्

अयं स्वादुरिह मदिष्ठ आस ।  यस्येन्द्रो वृत्रहत्ये ममादो३म्

पुरूणि यश्चौत्ना शम्बरस्य ।  वि नवतिं नव च देह्यो हो३म्

अयं मे पीत उदियर्ति वाचम् ।  अयं मनीषामुशतीमजीगो३म्

अयं षळुर्वीरमिमीत धीरः ।  न याभ्यो भुवनं कच्चनारो३म्

अयं स यो वरिमाणं पृथिव्याः ।  वर्ष्माणं दिवो अकृणोदयं सो३म्

अयं पीयूषं तिसृषु प्रवत्सु ।  सोमो दाधारोर्वन्तरिक्षो३ं (६ । ४७ । १-४)

शो३ंसावो३म् ययो रोजसा स्कभिता रजांसि ।  वीर्येभिर्वीरतमा शविष्ठो३ं

या पत्येते अप्रतीता सहोभिः ।  विष्णू अगन् वरुणा पूर्वहूतो३ं

विष्णोर्नु कं वीर्याणि प्र वोचम् ।  यः पार्थिवानि विममे रजांसो३ं

यो अस्कभायदुत्तरं सधस्थम् ।  विचक्रमाणस्त्रेधोरुगायो३ं (१ । १५४ । १)

शो३ंसावो३ं तन्तुं तन्वन्रजसो भानुमन्विहि ।  ज्योतिष्मतः पथो रक्ष धिया कृतो३म्

अनुल्बणं वयत जोगुवामपः ।  मनुर्भव जनया दैव्यं जनो३ं (१० । ५३ । ६)

शो३ंसावो३म् एवा न इन्द्रो मघवा विरप्शी ।  करत्सत्या चर्षणीधृदनर्वो३ं

त्वं राजा जनुषां धेह्यस्मे ।  अधि श्रवो माहिन्यज्जरित्रो३म् (४ । १७ । २०) भूमिमुपस्पृशन्नस्या ऋचो मध्यमे वचन उत्तमं पादमवशिष्य स्थित्वा उत्तमेन वचनेन ध्रुवावनयनं काङ्क्षेत् ।  उक्थं वाचीन्द्राय देवेभ्य आश्रुताय त्वा इति शस्त्वा जपेत् । 

ये३ यजामहेऽग्ने मरुद्भिः शुभयद्भिर्ऋक्वभिः सोमं पिब मन्दसानो गणश्रिभिः । 

पावकेभिर्विश्वमिन्वेभिरायुभिर्वैश्वानर प्रदिवा केतुना सजू३ र्वौ३षट् ॥  (५ । ६० । ८)

सोमस्याग्ने वीही३ वौ३षट् ॥  द्विर्वागोजः । 

## पाशुकं कर्म

अथानूयाजादि सूक्तवाके विशेषः -

[[१३८]]

प्रशास्ता-अग्निमद्य होयारमवृणीतायं सुन्वन् यजमानः पचन् पक्तीः पचन् पुरोळाशान् गृह्णन्नग्नय आज्यं गृह्णन्त्सोमायाज्यं बध्नन्नग्नये छागं सुन्वन्निन्द्राय सोमं भृञ्जन् हरिभ्यां धानाः सूपस्था अद्य देवो वनस्पतिरभवदग्नय आज्येन सोमायाज्येनाग्नये छागेनेन्द्राय सोमेन हरिभ्यां धानाभिरघत्तं मेदस्तः प्रतिपचताग्रभीदवीवृधत पुरोळाशैरपादिन्द्रः सोमं गवाशिरं यवाशिरं तीव्रान्तं बहुदमध्यमुपोत्थामदाश्रौद्विमदाँ आनळवीवृधतां गूषैस्त्वामद्य ऋष आर्षेय ऋषीणां नपादवृणीतायं सुन्वन् यजमानो बहुभ्य आसङ्गतेभ्यः ।  एष मे देवेषु वसुवार्यायक्ष्यत इति ता या देवा देवदानान्यदुस्तान्यस्मा आ च शास्वा च गुरस्वेषितश्च होतरसि भद्रवाच्याय प्रेषितो मानुषः सूक्तवाकाय सूक्ता ब्रू३हि ॥ 

होता- इदं द्यावापृथिवी इत्यदि अग्निरिदं..., सोम इदं..., अग्निरिदं..., वनस्पतिरिदं..., इन्द्रो वसुमानिदं..., इन्द्रो रुद्रवानिदं..., इन्द्र आदित्यवानृभुमान् विभुमान् बृहस्पतिवान् विश्वदेव्यावानिदं..., देवा आज्यपा इत्यादि ।  अस्यामृधेद्धोत्रायां देवङ्गमायामाशास्तेऽयं सुन्वन् यजमानः अत्र नामादेशः कर्तव्यः ।  आयुराशास्ते इत्यादि ।  शंयुवाकः ।  वाजिनयागः । 

## हारियोजनम्
अथ हारियोजनम् । 

प्रशास्ता- अपाः सोममस्तमिन्द्र प्रयाहि कल्याणीर्जाया सुरणं गृहे ते । 

यत्रा रथस्य बृहतो निदानं विमोचनं वाजिनो दक्षिणावतो३म् ॥  [३ । ५३ । ६]

धाना सोमानामिन्द्राद्धि च पिब च बब्धान्तं हरीधाना उप ऋजीषं जिघ्रतामा रथचर्षणे सिञ्चस्व यत्त्वा पृच्छाद्विशन्पत्नीः क्वामीमदथा इत्यस्मिन् त्सुन्वति यजमाने तस्मै किमराथाः सुष्टु सुवीर्यं यज्ञस्यागुर उदृचं यद्यदृचीकमतोतो तत्तथा भूद्धोतर्यज ॥ 

होता- ये३ यजामहे युनज्मि ते ब्रह्मणा केशिना हरी उप प्र याहि दधिषे गभस्त्योः । 

उत्त्वा सुतासो रभसा अमन्दिषुः पूषण्वान् वज्रिन्त्समु पत्न्यामदा३ वौ३षट् ॥  (१ । ८२ । ६)

सोमस्याग्ने वीही३ वौ३षट् ॥  द्विर्वागोजः । 

आहृतमुन्नेत्रा द्रोणकलशमिळामिव प्रतिगृह्योपहवमिष्ट्वावेक्षेत-

हरिवतस्ते हारियोजनस्य स्तुतस्तोमस्य शस्तोक्थस्येष्टयजुषो यो भक्षो गोसनिरश्वसनिस्तस्य त उपहूतस्योपहूतो भक्षयामि इति प्राणभक्षं भक्षयित्वा प्रतिप्रदाय द्रोणकलशमात्मानमाप्याय्य होता उदायुषा इत्येतेनोपोत्थाय उत्तरेण सर्वान् धिष्णियान् गत्वा पूर्वय द्वारा निष्क्रामत्येवमेव होत्रकाः ।  अच्छावाकस्त्व्परया द्वारा निष्क्रामति ।  विनिसृप्य आग्नीध्रीये विनिःसृप्ताहुती जुह्वति-

अयं पीत इन्दुरिन्द्रं मदेधादयं विप्रो वाचमर्चन्नियच्छन् । 

अयं कस्यचिद्द्रुहतादभीके सोमो राजा न सखायं रिषेधात् स्वाहा ।  सोमायेदं न मम इति यजमानः । 

इदं राधो अग्निना दत्तमागाद्यशो भर्गः सह ओजो बलं च । 

दीर्घायुत्वाय शतशारदाय प्रतिगृभ्णामि महते वीर्याय स्वाहा ।  अग्नय इदं .

[[१३९]]

आहवनीये षट्शकलान्यभ्यादधाति- देवकृतस्यैनसोऽवयजनमसि स्वाहा ।  पितृकृतस्यैनसोऽवयजनमसि स्वाहा ।  मनुष्यकृतस्यैनसोऽवयजनमसि स्वाहा ।  आत्मकृतस्यैनसोऽवयजनमसि स्वाहा ।  एनस एनसोऽवयजनमसि स्वाहा ।  यद्वो देवाश्चकृम जिह्वया गुरु मनसो वा प्रयुती देवहेळनम् । 

अरावा यो नो अभि दुच्छुनायते तस्मिन् तदेनो वसवो नि धेतन स्वाहा ॥  (१० । ३७ । १२)

द्रोणकलशाद्धाना गृहीत्वा अवेक्षेरन् –  आपूर्याः स्थामापूरयत प्रजया च धनेन च । 

इन्द्रस्य कामदुघाः स्थ कामान् मे धुङ्ग्ध्वम् प्रजाँश्च पशूँश्च इति ।  तूष्णीमवघ्रायान्तःपरिधिदेशे निवपेयुः ।  विनिःसृओताहुति प्रभृति एतावत् सर्वैः कर्तव्यम् ।  तेषां मध्ये ये चमसिनस्ते प्रत्येत्य सव्यावृतो भूत्वा तीर्थदेशे पूर्णाश्चमसातान् व्रजन्ति ।  स्वस्वचमसात् पश्चादुपविश्य हरिततृणानि दूर्वानि विमृज्य दूर्वारसयुक्ता अपो गृहीत्वा ताभिरद्भिः स्वं स्वमात्मानं दक्षिणैः पाणिभिरप्रदक्षिणं , सव्यैर्वा पाणिभिः प्रदक्षिणं पर्युक्षन्ते- स्वधा पित्रे स्वधा पितामहाय स्वधा प्रपितामहाय इति ।  जीवत्पितृकस्य न पर्युक्षणम् ।  पाणींश्चमसेष्ववधाय-

अप्सु धूतस्य देव सोम ते मतिविदो नृभिः सुतस्य स्तुतस्तोमस्य शस्तोक्थस्येष्टयजुषो यो भक्षो गोसनिरश्वसनिस्तस्य त उपहूतस्योपहूतो भक्षयामि इति प्राणभक्षान् भक्षयित्वा

माहं प्रजां परासिचं या नः सयावरी स्थन ।  समुद्रे वो निनयानि स्वं पाथो अपीथ ॥  इत्येतेनाभ्यात्मं स्वचमसस्था अपो भूमौ निनीयात् । 

अच्छायं वो मरुतः श्लोक एत्वच्छा विष्णुं निषिक्तपामवोभिः । 

उत प्रजायै गृणते वयो धुर्यूयं पात स्वस्तिभिः सदा नः ॥  (७ । ३६ । ९) इत्येतया भूमौ निषिक्ता आपोऽभिमृशन्ति । 

दधिक्राव्णो अकारिषं जिष्णोरश्वस्य वाजिनः । 

सुरभि नो मुखा करत्प्र ण आयूंषि तारिषत् ॥  (४ । ३९ । ६) इत्याध्रीये दधिद्रप्सान् प्राश्य सख्यानि विसृजन्ते परस्परं हस्तसंस्पर्शनेन-

उभा कवी युवाना सत्यादा धर्मणस्पती । 

परि सत्यस्य धर्मणा वि सख्यानि सृजामहै ॥  इति । 

वेदग्रहणादि पत्नीसंयाजैश्चरित्वा वेदस्तरणं कृत्वाकृत्वा वा सर्वप्रायश्चित्तनि जुहुयादितरैरन्वारब्धः ।  न संस्थाजपः ।  अनुबन्ध्याया अकरणपक्षे पशुकर्तृभिः हृगयशूलोद्वासनमत्रैव कर्तव्यम् ।  तीर्थेन निष्क्रम्याग्निपशुकेतनान्यव्यवयन्तो हृदयशूलमुपोयमानमनुमन्त्रयेरन्- शुगसि योऽस्मान् द्वेष्टि यच्च वयं द्विष्मस्तमभिशोच इति ।  तस्योपरिष्टादप उपस्पृशन्ति-

द्वीपे राज्ञो वरुणस्य गृहो मितो हिरण्ययः । 

स नो धृतव्रतो राजा धाम्नो धाम्न इह मुञ्चतु ॥ 

धाम्नो धाम्न्नो राजन्नितो वरुण नो मुञ्च । 

यदापो अघ्निया इति वरुणेति शपामह ततो वरुण नो मुञ्च । 

[[१४०]]

मयि वापो मोषधीर्हिंसीरतो विश्वव्यचा अभूस्त्वेतो वरुण नो मुञ्च ॥ 

सुमित्र्या न आप ओषधयो भवन्तु दुर्मित्रास्तस्मै सन्तु योऽस्मान् द्वेष्टि यं च वयं द्विष्मः ॥  इति । 

अस्पृष्ट्वानवेक्षमाणा हृदयशूलम् परस्परमसंस्पृशन्तः प्रत्यायन्तः सर्वे तिस्रस्तिस्रः समिधो गृह्णीयुः एकैकः । 

अग्नेः समिदसि तेजोऽसि तेजो मे देहि इति प्रथमाम् ।  एधोऽस्येधिषीमहि इति द्वितीयाम् ।  समिदसि समेधीषीमहि इति तृतीयाम् ।  ततस्तीर्थेन प्रविश्य प्रत्यगुदगाहवनीयादवस्थायाहवनीयमुपतिष्ठन्ते-

आपो॑ अ॒द्यान्व॑चारिषं॒ रसे॑न॒ सम॑गस्महि । 

पय॑स्वानग्न॒ आ ग॑हि॒ तं मा॒ संसृ॑ज॒ वर्च॑सा ॥  [१ । २३ । २३] इति । 

ततः समिधोऽभ्यादधाति यथा गृहीतम् ।  अग्नेः समिदसि तेजोऽसि तेजो मेऽदाः स्वाहा इति प्रथमाम् ।  सोमस्य समिदसि दुरिष्टेर्मा पाहि स्वाहा इति द्वितीयाम् ।  पितॄणां समिदसि मृत्योर्मा पाहि स्वाहा इति तृतीयाम् ।  अथावभृतं व्रजन्ति ।  व्रजन्तः साम्नो निधनमुपयन्ति ।  ए२३ विश्वं समत्रिणं दह३४५ इति ।  मैत्रावरुणो दण्डमाहरति । 

## अवभृतेष्टिः
॥  अथावभृतेष्टिः ॥ 

अवभृतेष्ट्या तिष्ठन्तश्चरन्ति ।  प्रयाजाद्यनुयाजान्ता ।  नास्यामिडा ।  न बर्हिष्मन्तौ प्रयाजानुयाजाः ।  उदकमनुस्पृशन् बहिः पश्चादवस्थाय स्रुगादापनमाह- अग्निर्होता वेत्त्वित्यादि बर्हिर्वर्जं त्रीन् प्रयाजान् यजति । 

उत्तमे प्रयाज- ये३ यजामहे स्वाहाग्निं स्वाहा सोमं स्वाहा वरुणं स्वाहा देवा आज्यपा इत्यादि । 

अप्सुमन्तावाज्यभागौ-

अप्स्वग्ने सधिष्ठव सौषधीरनुरुध्यसे ।  गर्भे सञ्जायसे पुनो३म् ॥  [८ । ४३ । ९]

अप्सु मे सोमो अब्रवीदन्तर्विश्वानि भेषजा ।  अग्निं च विश्वशम्भुवो३म् ॥  [१० । ९ । ६] इति पुरोनुवाक्ये । 

प्रधानस्य-

वरुणस्य याज्यानुवाक्या-

अव ते हेळो वरुण नमोभिरव यज्ञेभिरीमहे हविर्भिः । 

क्षयन्नस्मभ्यमसुरप्रचेता राजन्नेनांसि शिश्रथः कृतानो३म् ॥  [१ । २४ । १४]

ये३ यजामहे वरुणमुदुत्तमं वरुण पाशमस्मदवाधमं विमध्यमं श्रथाय । 

अथा वयमादित्य व्रते तवानागसो अदितये स्यामा३ वौ३षट् ॥  [१ । २४ । १५]

आनिगदः स्विष्टकृत्-त्वं नो अग्ने वरुणस्य विद्वान् देवस्य हेळोऽव यासिसीष्ठाः । 

यजिष्ठो वह्नितमः शोशुचानो विश्वा द्वेषांसि प्रमुमुग्ध्यस्मो३म् ॥  [४ । १ । ४]

ये३ यजामहेऽग्नीवरुणौ स त्वं नो अग्नेऽवमो भवोती नेदिष्ठो अस्या उषसो व्युष्टौ । 

अव यक्ष्म नो वरुणं रराणो वीहि मृळीकं सुहवो न एधी३ वौ३षट् ॥  [४ । १ । ५]

नेडा ।  अनुयाजपक्षे बर्हिर्वर्जानुयाजाः । 

[[१४१]]

संस्थितायां पादानुदकान्तेवदद्युः- नमो नरुणायाभिष्टितो वरुणस्य पाशः ।  तत आचामन्ति- भक्षस्यावभृथोऽसि इति प्रोथ्य प्रष्ठीवन्ति (प्रोथनमिति उत्तरास्य शोधनार्थः क्रियाविशेषः ।  तं कृत्वा निष्ठीवेयुः । ) ।  शौचार्थमाचमनं कृत्वा, भक्षितस्यावभृतोऽसि ।  इति पुनरपः पीत्वा प्रोथ्य प्रगिरन्ति ।  ।  भक्षं कृतस्यावभृतोऽसि ।  पूर्ववत् प्रोथनप्रगिरणे ।  तत आचम्याप्लवन्ते-

आपो॑ अ॒स्मान् मा॒तरः॑ शुन्धयन्तु घृ॒तेन॑ नो घृत॒प्वः॑ पुनन्तु । 

विश्वं॒ हि रि॒प्रं प्र॒वह॑न्ति दे॒वीरु॒दिदा॑भ्यः॒ शुचि॒रा पू॒त ए॑मि ॥  [१० । १७ । १०]

इ॒दमा॑पः॒ प्रव॑हत॒ यत्किञ्च॑ दुरि॒तं मयि॑ । 

यद्वा॒हम॑भिदु॒द्रोह॒ यद्वा॑ शे॒प उ॒तानृ॑तम् ॥  [१ । २३ । २२]

सुमित्र्या न आप ओषधयो भवन्तु दुर्मित्रास्तस्मै सन्तु योऽस्मान् द्वेष्टि यं च वयं द्विष्मः ।  इति स्नानं कुर्युः ।  अदीक्षिता एभिर्मन्त्रैरभ्युक्षेरन् स्नानं कुर्युरिति वा ।  उन्नेता सर्वानुदकादुन्नयति ।  उन्नेतरुन्नोन्नयोन्नेतर्वस्वो अभ्युनयानः इत्युन्नीयमाना जपन्ति । 

उद्व॒यं तम॑स॒स्परि॒ ज्योति॒ष्पश्य॑न्त उत्त॒रम् । 

दे॒वं दे॑व॒त्रा सूर्य॒मग॑न्महि॒ ज्योति॑रुत्त॒मम् ॥  [१ । ५० । १०]

इत्युदेत्य अस्पृष्ट्वा अनवेक्षमाणा असंस्पृशन्तः प्रत्यायन्तः समिधः कुर्वते तिस्रस्तिस्र एकैकः । 

अग्नेः समिदसि तेजोऽसि तेजो मे देहि इति प्रथमाम् ।  एधोऽस्येधिषीमहि इति द्वितीयाम् ।  समिदसि समेधीषीमहि इति तृतीयाम् ।  ततस्तीर्थेन प्रविश्य प्रत्यगुदगाहवनीयादवस्थायाहवनीयमुपतिष्ठन्ते-

आपो॑ अ॒द्यान्व॑चारिषं॒ रसे॑न॒ सम॑गस्महि । 

पय॑स्वानग्न॒ आ ग॑हि॒ तं मा॒ संसृ॑ज॒ वर्च॑सा ॥  [१ । २३ । २३]

ततः समिधोऽभ्यादधाति यथा गृहीतम् ।  अग्नेः समिदसि तेजोऽसि तेजो मेऽदाः स्वाहा इति प्रथमाम् ।  सोमस्य समिदसि दुरिष्टेर्मा पाहि स्वाहा इति द्वितीयाम् ।  पितॄणां समिदसि मृत्योर्मा पाहि स्वाहा इति तृतीयाम् । 

ततः संस्थाजपेनोपस्थानम् । 

उदयनीयेष्टिः । 

गार्हपत्य उदयनीयया चरन्ति ।  सा प्रायणीयावत् ।  अस्या इष्टेः पञ्चदशसामिधेन्यः ।  नाज्यभागौ ।  अग्निः, सोमः, सविता, पथ्या स्वस्तिः, अदितिश्च प्रधानदेवताः ।  स्विष्टकृत् प्रयाजादयोऽङ्गदेवताः, देवा आज्यपाश्च । 

नमः प्रवक्त्रे इत्यादि प्रकृतिवत् सामिधेन्यः । 

आवाहने- (उपांशु) अग्निम् (उच्चैः) अग्न आ३वह ।  (उपांशु) सोमम् आ३वह ।  (उपांशु) सवितारम् आ३वह ।  (उपांशु) पथ्यां स्वस्तिम् आ३वह ।  (उपांशु) अदितिम् आ३वह ।  देवाँ आज्यपाँ आ३वहेत्यादि । 

उत्तमे प्रयाजे- ये३ यजामहे स्वाहा स्वाहा (उपांशु) अग्निं स्वाहा (उपांशु) सोमं स्वाहा (उपांशु) सवितारं स्वाहा (उपांशु) पथ्यां स्वस्तिं (उपांशु) अदितिं स्वाहा देवा आज्यपा इत्यादि । 

[[१४२]]

प्रधानानां याज्यानुवाक्याः-

(उपांशु) आ देवानामपि पन्थामगन्म यच्छक्नवाम तदनु प्रवोह्ळुम् । 

अग्निर्विद्वान् त्स यजात् सेदु होता सो अध्वरान् त्स ऋतून् कल्पयाति ओ३म् ॥  [१० । २ । ३]

ये३ यजामहे (उपांशु) अग्निमग्ने नय सुपथा राये अस्मान् विश्वानि देव वयुनानि विद्वान् । 

युयोध्यस्मज्जुहुराणमेनो भूयिष्ठां ते नम उक्तिं विधेमा३ वौ३षट् ॥  [१ । १८९ । १]

(उपांशु) या ते धामानि दिवि या पृथिव्यां या पर्वतेष्योषधीष्वप्सु । 

तेभिर्नो विश्वैः सुमना अहेळन् राजन् त्सोम प्रति हव्या गृभाय ओ३म् ॥  [१ । ९१ । ४]

ये३ यजामहे (उपांशु) सोमं त्वं सोम प्रचिकितो मनीषा त्वं रजिष्ठमनुनेषि पन्थाम् । 

तव प्रणीती पितरो न इन्दो देवेषु रत्नमभजन्त धीरा३ वौ३षट् ॥  [१ । ९१ । १]

(उपांशु) य इमा विश्वा जातान्या श्रावयति श्लोकेन ।  प्र च सुवाति सविता ओ३म् ॥ [५ । ८२ । ७]

ये३ यजामहे (उपांशु) सवितारमा विश्वदेवं सत्पतिं सूक्तैरद्या वृणीमहे । 

सत्यसवं सवितारा३ं वौ३षट् ॥  [५ । ८२ । ७]

(उपांशु) स्वस्तिरिद्धि प्रपथे श्रेष्ठा रेक्णस्वत्यभि या वाममेति । 

सा नो अमा सो अरणो निपातु स्वावेशा भवतु देवगोपा ओ३म् ॥ 

ये३ यजामहे (उपांशु) पथ्यां स्वस्तिं स्वस्ति नः पथ्यासु धन्वसु स्वस्त्यप्सु वृजने स्वर्वति । 

स्वस्ति नः पुत्रकृथेषु योनिषु स्वस्ति राये मरुतो दधातना३ वौ३षट् ॥  [१० । ६३ । १६-१५]

(उपांशु) महीमूषु मातरं सुव्रतानामृतस्य पत्नीमवसे हुवेम । 

तुविक्षत्रामजरन्तीमुरूचीं सुशर्माणमदितिं सुप्रणीतीम् ओ३म् ॥ 

ये३ यजामहे (उपांशु) अदितिं सुत्रामाणं पृथिवीं द्यामनेहसं सुशर्माणमदितिं सुप्रणीतिम् । 

दैवीं नावं स्वरित्रामनागसमस्रवन्तीमा रुहेमा स्वस्तया३इ वौ३षट् ॥  [१० । ६३ । १०]

स्विष्टकृदिसेदग्निरग्नीँरत्यस्त्वन्यान् यत्र वाजी तनयो वीळुपाणिः ।  सहस्रपाथा अक्षरा समोतो३म् ॥ 

ये३ यजामहेऽग्निं स्विष्टकृतमयाळग्निः (उपांशु) अग्नेः प्रियाधामान्ययाट् (उपांशु) सोमस्य प्रियाधामान्ययाट् (उपांशु) सवितुः प्रियाधामान्ययाट् (उपांशु) पथ्याः स्वस्तेः प्रियाधामान्ययाट् (उपांशु) अदितेः प्रियाधामान्ययाड् देवानामाज्यपानां प्रियाधामानि । ...जुषतां हविः

सेदग्निर्यो वनुष्यतो निपाति समेद्धारमंहस उरुष्यात् ।  सुजातासः परिचरन्ति वीरा३ वौ३षट् ॥ 

इळासूक्तवाकौ प्रकृतिवत् ।  सूक्तवाके विशेषः- (उपांशु) अग्निः इदं..., (उपांशु) सोमः इदं..., (उपांशु) सविता इदम्..., (उपांशु) पथ्या स्वस्तिः इदं..., (उपांशु) अदितिः इदं..., देवा आज्यपा इत्यादि ।  शंय्वन्ता सन्तिष्ठते । 

[[१४३]]

मैत्रावरुण्यानूबन्ध्या

तस्याग्नीषोमीयवत् प्रयोगः ।  सदस्येके उत्तरवेद्यामेके समामनन्ति । 

वपायागे-

प्रशास्ता- आ वां मित्रावरुणा हव्यजुष्टिं नमसा देवाववसा ववृत्याम् । 

अस्माकं ब्रह्म पृतनासु सह्या अस्माकं वृष्टिर्दिव्या सुपारो३म् ॥  (१ । १५२ । ७)

होता यक्षन्मित्रावरुणाविस्राया वपाया मेदसो जुषेतां हविर्होतर्यज ॥ 

होता- ये३ यजामहे युवं वस्त्राणि पीवसा वसाथे युवोरच्छिद्रा मन्तवो ह सर्गाः । 

अवातिरतमनृतानि विश्व ऋतेन मित्रावरुणा सचेथे३ वौ३षट् ॥  (१ । १५२ । १)

पुरोळाशयागे-

प्रशास्ता- आ यातं मित्रावरुणा सुशस्त्युप प्रिया नमसा हूयमाना । 

सं यावप्न स्थो अपसेव जनाञ् च्छ्रुधीयतश्चिद्यतथो महित्वो३म् ॥  (६ । ६७ । ३)

होता यक्षन्मित्रावरुणौ पुरोळाशस्य जुषेतां हविर्होतर्यज ॥ 

होता- ये३ यजामहे प्र बाहवा सिसृतं जीवसे न आ नो गव्यूतिमुक्षतं घृतेन । 

आ नो जने श्रवयतं युवाना श्रुतं मे मित्रावरुणा हवेमा३ वौ३षट् ॥  (७ । ६२ । ५)

हविर्यागे-

प्रशास्ता- आ नो मित्रावरुणा हव्यजुष्टिं घृतैर्गव्यूतिमुक्षतमिळाभिः । 

प्रति वामत्र वरमा जनाय पृणीतमुद्नो दिव्यस्य चारो३म् ॥  (७ । ६५ । ४)

होता यक्षन्मित्रावरुणावुस्राया हविष आत्तामद्य मध्यतो मेद उद्भृतं पुरा द्वेषोभ्यः पुरा पौरुषेय्यागृभः ।  घस्तां नूनं घासे अज्राणां यवसप्रथमानां सुमत्क्षराणां शतरुद्रियाणामग्निष्वात्तानां पीवोपवसनानां पार्श्वतः श्रोणितः शितामत उत्सादतोऽङ्गादङ्गादवत्तानां करत एवं मित्रावरुणौ जुषेतां हविर्होतर्यज ॥ 

होता- ये३ यजामहे यद्बंहिष्ठं नातिविधे सुदानू अच्छिद्रं शर्म भुवनस्य गोपा । 

तेन नो मित्रावरुणावविष्टं सिषासन्तो जिगीवांसः स्यामा३ वौ३षट् ॥  (५ । ६२ । ९)

शूलोद्वासनादि संस्थाजपान्तं निरूढवत् ।  यदि अग्नीषोमीयस्थाने सवनीयस्थाने वा पश्वेकादशिनी प्रयुक्ता स्यात् तर्ह्यनूबन्ध्यायां वपायां हुतायां होतृमैत्रावरुणौ आग्नीध्रीयायतनं सदश्चोत्तरेण गत्वा पूर्वया द्वारा शालामुखीयं प्रविश्य तत्र त्वाष्ट्रेण पशुना चरन्ति ।  तं पशुं यूपाञ्जनादि पर्यग्निकरणान्तं कृत्वोत्सृजन्ति ।  यदि त्वधर्यव आज्येन समाप्नुयुस्तथैव होता कुर्यात् ।  आवाहने- अग्निमग्न आ३वह ।  सोममा३वह ।  त्वष्टारमा३वह ।  वनस्पतिमा३वह ।  देवाँ आज्यपाँ आ३वहेत्यादि ।  आज्येन समापने अनेकाः पक्ष भवन्ति ।  आज्यशब्देन संव्यवहारमात्रं कृत्वा पशुवदेव क्रियते इत्येकः पक्षः ।  संव्यवहारोऽपि पशुशब्देनेत्यपरः ।  इष्टिवदेवाज्येन त्वाष्ट्रयाग इत्येके ।  इष्टिपक्षेऽपि वपापुरोडाशहविःस्थानेषु त्रिःकृत्वः क्रियते इत्यपरः पक्षः ।  यद्यन्यत्यापि कुर्युः तस्य तस्यानुगुणमादेशानस्मदीयाः

[[१४४]]

कुर्युः ।  आज्येन क्रियमाणे पशुवत्क्रियायां निपातान् पशुवदेव ब्रूयात् ।  यद्यनूबन्ध्ये पशुपुरोडाशमनु देविकाहवींषि निर्वपेयुस्तर्हि धातानुमती राका सिनीवाली कुहू इति देवताक्रमः ।  देवीनां चेत् सूर्यो द्यौरुषा गौः पृथिवी इति ।  धात्रादीनां याज्यापुरोनुवाक्याः ।  नात्रदेवतादेशः । 

(उपांशु) धाता ददातु दाशुषे प्राचीं जीवातुमक्षिताम् । 

वयं देवस्य धीमहि सुमतिं वाजिनीवतः ओ३म् ॥  [आ.श्रौ.६ । १४ । १६]

ये३ यजामहे (उपांशु) धाता प्राजानामुत राय ईशे धातेदं विश्वं भुवनं जजान । 

धाता कृष्टीरनिमिषाभिचष्टे धात्र इद्धव्यं घृतवज्जुहोता३ वौ३षट् ॥  [आ.श्रौ.६ । १४ । १६]

अनुमत्याः- (उपांशु) अनुनोद्यामनुमतिर्यज्ञं देवेषु मन्यताम् । 

अग्निश्च हव्यवाहनो भवतं दाशुषे मयः ओ३म् ॥ 

ये३ यजामहे(उपांशु) अन्विदनुमते त्वं मन्यासै शं च नस्कृधि । 

क्रत्वे दक्षाय नो हिनु प्र ण आयूंषि तारिषाद्३ वौ३षट् ॥ 

राकायाः- (उपांशु) राकामहं सुहवां सुष्टुती हुवे शृणोतु नः सुभगा बोधतु त्मना । 

सीव्यत्वपः सूच्या च्छिद्यमानया दधातु वीरं शतदायमुक्थ्यम् ओ३म् ॥  [२ । ३२ । ४]

ये३ यजामहे (उपांशु) यास्ते राके सुमतयः सुपेशसो याभिर्ददासि दाशुषे वसूनि । 

ताभिर्नो अद्य सुमना उपागहि सहस्रपोषं सुभगे रराणा३ वौ३षट् ॥  [२ । ३२ । ५]

सिनीवाल्याः- (उपांशु) सिनीवालि पृथुष्टुके या देवानामसि स्वसा । 

जुषस्व हव्यमाहुतं प्रजां देवि दिदिड्डि नः ओ३म् ॥  [२ । ३२ । ६]

ये३ यजामहे (उपांशु) या सुबाहुः स्वङ्गुरिः सुषूमा बहुसूवरी । 

तस्यै विश्पत्न्यै हविः सिनीवाल्यै जुहोतना३ वौ३षट् ॥  [२ । ३२ । ७]

कुह्वाः- (उपांशु) कुहूमहं सुवृतं विद्मनापसमस्मिन् यज्ञे सुहवां जोहवीमि । 

सा नो ददातु श्रवणं पितॄणां तस्यै ते देवि हविषा विधेम ओ३म् ॥ 

ये३ यजामहे (उपांशु) कुहूर्देवानाममृतस्य पत्नी हव्या नो अस्य हविषः शृणोतु । 

सं दाशुषे किरतु भूरि वामं रायस्पोषं यजमाने दधातू३ वौ३षट् ॥ 

सूर्यादीनां देवीनां याज्यापुरोनुवाक्याः-

(उपांशु) तरणिर्विश्वदर्शतो ज्योतिष्कृदसि सूर्य ।  विश्वमाभासि रोचनम् ओ३म् ॥  [१ । ५० । ४]

ये३ यजामहे (उपांशु) चित्रं देवानामुदगादनीकं चक्षुर्मित्रस्य वरुणस्याग्नेः । 

आप्रा द्यावापृथिवी अन्तरिक्षं सूर्य आत्मा जगतस्तथुषश्चा३ वौ३षट् ॥  [१ । ११५ । १]

दिवः-(उपांशु) स्मत्पुरंधिर्न आ गहि विश्वतोधीर्न ऊतये । 

[[१४५]]

दिवो अमुष्य शासतो दिवं यय दिवावसो ओ३म् ॥  (८ । ३४ । ६)

ये३ यजामहे (उपांशु) आ नो याहि महेमते सहस्रोते शतामघ । 

दिवो अमुष्य शासतो दिवं यय दिवावसो ३ वौ३षट् ॥  (८ । ३४ । ७)

उषसः- (उपांशु) आ द्यां तनोषि रश्मिभिरान्तरिक्षमुरु प्रियम् ।  उषः शुक्रेण शोचिषा ओ३म् ॥  (४ । ५२ । ७)

ये३ यजामहे (उपांशु) आवहन्ती पोष्या वार्याणि चित्रं केतुं कृणुते चेकिताना । 

ईयुषीणामुपमा शश्वतीनां विभातीनां प्रथमोषा व्यश्वै३ द्वौ३षट् ॥  (१ । ११३ । १५)

गोः- (उपांशु) न ता अर्वा रेणुककाटो अश्नुते न संस्कृतत्रमुप यन्ति ता अभि । 

उरुगायमभयं तस्य ता अनु गावो मर्तस्य वि चरन्ति यज्वनः ओ३म् ॥  (६ । २८ । ४)

ये३ यजामहे (उपांशु) न ता नशन्ति न दभाति तस्करो नासामामित्रो व्यथिरा दधर्षति । 

देवांश्च याभिर्यजते ददाति च ज्योगित्ताभिः सचते गोपतिः सहा३ वौ३षट् ॥  (६ । २८ । ३)

पृथिव्याः- (उपांशु) बळित्था पर्वतानां खिद्रं बिभर्षि पृथिवि । 

प्र या भूमिं प्रवत्वति मह्ना जिनोषि महिनि ओ३म् ॥  (५ । ८४ । १)

ये३ यजामहे (उपांशु) दृळ्हा चिद्या वनस्पतीन् क्ष्मया दर्धर्ष्योजसा । 

यत्ते अभ्रस्य विद्युतो दिवो वर्षन्ति वृष्टया३ वौ३षट् ॥  (५ । ८४ । ३)

मैत्रावरुण्यामिक्षा । 

अनूबन्ध्यास्थाने पश्वलाभे पयस्या मैत्रावरुण्या कर्तव्या ।  आज्यभागप्रभृति वाजिनान्ता ।  स्थानाचमने कृत्वा तीर्थेन प्रविश्य उत्तरवेदिसमीपे निरसनोपवेशने कृत्वा स्रुगादापनम् ।  वार्त्रघ्नावज्यभागौ ।  प्रधानस्य-

आ नो मित्रावरुणा हव्यजुष्टिं घृतैर्गव्यूतिमुक्षतमिळाभिः । 

प्रति वामत्र वरमा जनाय पृणीतमुद्नो दिव्यस्य चारो३म् ॥  (७ । ६५ । ४)

ये३ यजामहे मित्रावरुणौ यद्बंहिष्ठं नातिविधे सुदानू अच्छिद्रं शर्म भुवनस्य गोपा । 

तेन नो मित्रावरुणावविष्टं सिषासन्तो जिगीवांसः स्यामा३ वौ३षट् ॥  (५ । ६२ । ९)

प्रकृत्या संयाज्ये अनिगदे ।  वाजिनयागः ।  कर्मिणो वाजिनं भक्षयेयुः ।  अथाध्वर्युप्रत्ययानुसारेण प्रधानप्रभृतीडान्ता भवति ।  देविकाहवींषि तु पूर्ववत् ।  संस्थितायां सर्वप्रायश्चित्तनि हुत्वा संस्थाजपेनोपतिष्ठेत । 

उदवसानीयेष्टिः । 

अस्या इष्टेः पञ्चदशसामिधेन्यः ।  वार्त्रघ्नावाज्यभागौ ।  अग्निः प्रधानदेवता ।  स्विष्टकृत् प्रयाजादयोऽङ्गदेवताः, देवा आज्यपाश्च । 

आवाहने- अग्निमग्न आ३वह ।  सोममा३वह ।  अग्निमा३वह ।  देवाँ आज्यपाँ आ३वहेत्यादि । 

[[१४६]]

उत्तमे प्रयाजे- ये३ यजामहे स्वाहाग्निं स्वाहा सोमं स्वाहाग्निं स्वाहा देवा आज्यपा इत्यादि । 

वार्त्रघ्नावाज्यभागौ- अग्निर्वृत्राणि जङ्घनत्, त्वं सोमासि सत्पतिः । 

अग्नेर्याज्यानुवाक्याः-

अधा ह्यग्ने क्रतोर्भद्रस्य दक्षस्य साधोः ।  रथीर्ऋतस्य बृहतो बभूथो३म् ॥  (४ । १० । २)

ये३ यजामहेऽग्निमाभिष्टे अद्य गीर्भिर्गृणन्तोऽग्ने दाशेम । 

प्र ते दिवो न स्तनयन्ति शुष्मा३ वौ३षट् ॥  (४ । १० । ४)

स्विष्टकृति- एभिर्नो अर्कैर्भवा नो अर्वाङ् स्वर्ण ज्योतिः ।  अग्ने विश्वेभिः सुमना अनीको३म् ॥  (४ । १० । ३)

अयाळग्नेः प्रियाधामानि..., जुषतां हविर्

अग्ने तमद्याऽश्वं न स्तोमैः क्रतुं न भद्रं हृदिस्पृशम् ।  ऋध्यामा त ओहै३ र्वौ३षट् ॥  (४ । १० । १) सूक्तवाके- अग्निरिदं..., सोम इदं..., अग्निरिदं..., इत्यादि ।  शेषं प्रकृतिवत् ॥ 

इत्यग्निष्टोमप्रयोगः ॥ 
